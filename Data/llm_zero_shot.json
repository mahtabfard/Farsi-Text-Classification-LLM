[
  {
    "id": "45659",
    "title": "استقبال موزه ویکتوریا و آلبرتِ لندن از نوروز با «سبزی پلو با ماهی»",
    "abstract": "موزه ویکتوریا و آلبر­ت انگلیس با غذاهای ایرانی «سبزی پلو با ماهی» و «کوکوسبزی» به پیشواز نوروز رفت.",
    "body": "فاطمه خوش‌نما: به گزارش خبرگزاری فارس،موزه ویکتوریا و آلبر­ت انگلیس با غذاهای ایرانی «سبزی پلو با ماهی» و «کوکوسبزی» به پیشواز نوروز رفت. این موزه که به اختصار V&A نامیده می‌شود، در شهر لندن واقع شده و یکی از ارزشمندترین و غنی‌ترین ذخایر هنری و فرهنگی جهان را با بیش از دو میلیون شیء در اختیار دارد؛ دارایی‌هایی با پنج‌هزار سال قدمت و از جنس سرامیک، شیشه، منسوجات، لباس، نقره، آهن‌آلات، جواهرات، مبلمان، اشیای قرون وسطایی، مجسمه، چاپ، نقاشی و عکس. موزه «ویکتوریا و آلبرت» حالا در آستانه آغاز سال نو و گشایش نمایشگاه «ایران حماسی»، ویدئویی از سبزی پلو با ماهی و کوکوسبزی، غذاهای سنتی ایران در مناسبت عید نوروز را به همراه تصاویری از شاهکارهای هنری ایران که در این موزه نگهداری می‌شود، منتشر کرده و به این دو پرسش که سال نو ایرانی چیست و چگونه جشن گرفته می‌شود، پاسخ داده است.  او برای مخاطبان این موزه با بیانی ساده، نوروز را که با فصل بهار آغاز می‌شود، ‌ معنی می‌کند و درباره غذاهای سنتی ایرانی مثل سبزی‌پلو با ماهی، کوکوسبزی و ماست و خیار که در نوروز تهیه می‌شود، توضیحاتی می‌دهد و از رسم مهمِ دید و بازدید، هدیه دادن به کودکان و جوانان، و پوشیدن لباس‌های رنگی و شاد در روز عید سخن می‌گوید.این موزه سراغ «سابرینا غیور»، سرآشپز و نویسنده ایرانی‌تبار اهل انگلیس رفته تا درباره این فستیوال بهاری پرجنب و جوش توضیحاتی دهد.  خانم غیور ابراز امیدواری می‌کند که این توضیحات پنجره‌ای کوچک از دنیای غنی فرهنگ، هنر و تاریخ ایران باشد که در این موزه نشانه‌هایی از آن را می‌توان مشاهده کرد و در ادامه دعوت می‌کند تا از نمایشگاه «Epic Iran» که در موزه ویکتوریا و آلبرت همزمان با نوروز باستانی برپا شده است، بازدید شود.  در وب‌سایت موزه ویکتوریا و آلبرت نیز درباره این نمایشگاه نوشته شده که تمدن بزرگ ایران هنوز برای بسیاری ناشناخته است و این نمایشگاه فرصتی است برای سفر به ایران باستان تا معاصر به همراه بیش از ۳۰۰ شیء نمایش داده‌شده از مجسمه‌ها، سرامیک، ‌ فرش، چاپ، عکس و فیلم که تا پنج‌هزار سال قدمت دارند. این نمایشگاه از حالا تا آگوست (شهریورماه) ۲۰۲۱ در موزه ویکتوریا و آلبرت برپا است. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "29478",
    "title": "زمان مناسب برای کاشت سبزه نوروز/ چه بذرهایی برای سطوح شیب دار مناسب است؟",
    "abstract": "خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم.",
    "body": "به گزارش خبرنگار تفریح و نشاط خبرگزاری فارس، سبز کردن سبزه از قدیم الایام جزو رسوم زیبای ایرانی ها بوده، سنتی کهن که فلسفه آن آغاز سال نو با سرسبزی و طراوت بوده است. بسیاری از مادربزرگ ها دوهفته مانده به عید ظرف های سبزه را به تعداد فرزندان خانواده درست می کردند تا نماد برکت و سرسبزی را با دستان خودشان مهمان خانه های فرزندانشان کنند. سبزه عید در ایام قدیم جعفر شهری در جلد چهارم کتاب طهران قدیم می گوید: «سبزه سبز کردن بنا به سبکی یا سنگینی دستِ سبز کننده،‌ از 20 تا 10 روز مانده به عید صورت می گرفت، به این شکل که خانم خانه به تعداد جمعیت خانواده مشت مشت گندم، عدس یا ماش را طوری که چیزی از آن بر زمین نریزد، در ظرفی سفالی می ریخت و با هر مشت نیت سلامتی، تندرستی،‌ خوشی،‌ خوشبختی، مال و گشایش می کرد.  پس از آن هر روز به دانه ها آب می داد تا در ظرف، کُجه (نیش) زده و به سفیدی بزند، سپس آنها را در دستمال ریخته و سه روز با رطوبت معتدل نگهداری می کرد تا کُجه ها نقره ای شوند، بعد از آن در دوری مسی یا بشقاب و دوری چینی پهن می کرد، رویش دستمال نمدار می کشید و در آفتاب قرار می داد. معتقد بودند اگر سبزه دیر سبز شود، دست سبزه کننده سنگین و کارهایش با معطلی به انجام می رسد و باید با سختی ها دست و پنجه نرم کند، اما زود سبز شدن سبزه نشان از سهولت امور، سبک دستی و موفقیت سبزکننده بود.» بهترین زمان برای کاشت سبزه عید خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم. اول باید بدانید که هر دانه و بذری زمان متفاوتی برای سبز شدن دارد، مثلاً بهترین زمان برای کاشت سبزه گندم 10 روز مانده به عید یعنی 20 اسفندماه است، برای کاشت دانه ماش شما به 12 روز زمان نیاز دارید و سبزه عدس هم 15 روز زمان می برد تا سبز شود.  سبزه ارزن طی 4روز جوانه می زند و بذرهایی مثل شاهی و خرفه هم به 10 روز زمان برای سبز شدن نیاز دارند،‌ دانه سویا 3 تا 5 روز زمان می برد تا جوانه بزند البته باید 6 تا 8 ساعت قبل در آب خیس بخورد. حالا با توجه به این زمان بندی می تواند بذر و دانه مورد نظرتان را برای سبز کردن انتخاب کنید. سبز کردن سبزه روی سطوح شیب دار بذرهای لعاب دار بهترین گزینه برای سطوح شیب دار، کوزه و ... هستند چرا که بعد از خیس خوردن حالت ژله ای به خود می گیرند و قابلیت چسبندگی پیدا می کنند. شاهی، خرفه ، خاکشیر و … جزو این دسته از بذرها هستند. برا شروع باید مقدار مناسبی از بذر مورد نظرتان را بعد از شستشو به مدت 4 ساعت خیس کنید، میزان آب مناسب برای شاهی 5 برابر میزان بذر است.روی سطح مورد نظر را کاملاً مرطوب کنید و با یک لایه پنبه بپوشانید.  روی پنبه تنظیف بکشید و بذرهای خیس خورده را روی آن به طور کامل و یکسان پهن کنید، مجدد سطح کار را خیس کنید و یک کیسه که روی آن دو منفذ هوا ایجاد کرده اید بکشید. روزهای ابتدایی سبزه به 3 بار آبدهی در روز نیاز دارد. بعد از آن که جوانه ها بالا آمد کیسه را بردارید و روزی 2 بار به سبزه آب بدهید تا در نهایت یک سبزه پر و زیبا داشته باشید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "70433",
    "title": "ارتباط راه‌آهن با صنایع فولادی و معدنی شکل پژوهشی می‌گیرد",
    "abstract": "معاون وزیر راه و شهرسازی گفت: روابط راه‌آهن با صنایع فولادی و صنایع معدنی نباید صرفا در همین سطح خرید و فروش خدمت باشد و برای توسعه راه‌آهن باید با صنایع ارتباط تنگاتنگ علمی و پژوهشی داشته باشیم.",
    "body": "به گزارش خبرنگار اقتصادی خبرگزاری فارس، بیست و دومین رویداد «سه‌شنبه‌های ریلی با طعم فناوری» امروز در مرکز جهادی پیشرفت راه‌آهن با حضور مدیرعامل راه‌آهن برگزار شد. در این مراسم مدیرعامل شرکت راه‌آهن اظهار داشت:‌ عملکرد مرکز جهادی پیشرفت راه‌آهن نشان از نهادینه شدن یک تفکر، حرکت رو به جلو و یک اراده و اعتقاد است و پایه‌های این تفکر و تمدن در داخل مجموعه مستقر است. سعید رسولی افزود: این اقدام و حرکت اگر دامنه محدود و نگاه درون‌سازمانی داشت، در این مدت کوتاه ریشه نمی‌دواند و به عنوان یک الگو در دستگاه‌های مختلف بررسی نمی‌شد، سرعت، پیشرفت و وسعت کار و تأییدیه‌های علمی و فنی در این باره بیانگر اصالت این حرکت است. وی ادامه داد: در راستای آسیب‌شناسی این مسیر طی شده، هفته گذشته جلسه‌ای برگزار و گزارشی تهیه شد که در حال اصلاح نهایی است و به زودی منتشر می‌شود. مدیرعامل شرکت راه‌آهن ادامه داد:‌ در این گزارش تأیید شد که عملکرد راه‌آهن و شرکت‌های ریلی دقیقا منطبق بر بندهای ابلاغی مقام معظم رهبری در حوزه اقتصاد مقاومتی، حمل و نقل ریلی و برنامه ششم است که البته با نقطه مطلوب خیلی فاصله داریم. * تقدیر از شرکت‌های ریلی مسافری بابت رعایت پروتکل های بهداشتی رسولی با بیان اینکه عملکرد راه‌آهن در دوران شیوع کرونا مناسب ارزیابی می‌شود، اظهار داشت: جلسه‌ای برای تقدیر از شرکت‌های ریلی مسافری که در این مدت با توجه به کاهش سفر و مسافر، ارتقای کیفیت و خدمات داشتند برگزار شد و از آنها بابت اجرای دقیق پروتکل‌های بهداشتی، حفاظت از سلامت مسافر و ارتقای کیفیت، قدردانی شد. وی تأکید کرد:‌ در حال حاضر ایستگاه‌های راه‌آهن و سکوها از آراستگی خاصی برخوردار است و توجه به حقوق شهروندی و  خدمات مطلوب در آنها قابل ملاحظه است، این اقدامات موجب اعتماد بیشتر به صنعت ریلی شد و این ریشه در عملکرد کارگروه‌های مرکز جهادی پیشرفت راه‌آهن دارد. * استمرار جلسات مجازی در دوران پساکرونا بابت کاهش هزینه‌ها معاون وزیر راه و شهرسازی ادامه داد: در دوران شیوع کرونا، برگزاری جلسات به صورت مجازی موجب کاهش بسزای هزینه‌ها شد، البته پیش از شیوع این ویروس، چندین جلسه از طریق ویدئو کنفرانس با UIC (اتحادیه بین المللی راه آهن ها) داشتیم، همچنین با روسیه نیز درباره خط آهن گرمسار - اینچه‌برون مذاکرات در قالب فضای مجازی انجام شد و در سال‌های 1399 و 1400 نیز این جلسات مجازی، موجب حذف هزینه‌های غیرضروری سفرهای خارجی شد. مدیرعامل شرکت راه‌آهن تأکید کرد: در همین مرکز جهادی پیشرفت راه‌آهن، جلسات مجازی زیادی با دانشگاه‌ها برگزار می‌شود و این رویه باید در دوران پساکرونا هم استفاده شود تا هزینه‌های غیرضروری حذف شود و ریال به ریال درآمدهای راه‌آهن با نگاه صرفه‌جویی صرف توسعه راه‌آهن و هزینه‌های ضروری شود. * ارتباط راه آهن با صنایع فولادی و و معدنی شکل پژوهشی می‌گیرد وی با بیان اینکه تعاملات صنعت ریلی با صنایع فولادی و صنایع معدنی در حال توسعه است، گفت: ما شراکت تجاری نزدیکی با صنایع معدنی و فولادی داریم اما این روابط نباید صرفا در همین سطح خرید و فروش خدمت باشد و برای توسعه راه‌آهن باید با صنایع ارتباط تنگاتنگ علمی و پژوهشی داشته باشیم. * ارتباط با واحدهای علمی و پژوهشی برای حل مشکلات باشد نه فقط طرح مشکلات مدیرعامل شرکت راه‌آهن افزود: راه‌آهن باید تعاملات علمی، فناوری و پژوهشی با دستگاه‌ای ذیربط داشته باشد و این ارتباط هر روز توسعه یابد، ارتباطمان امروز با دانشگاه خوب است، اما تأکید می‌کنم که این ارتباطات باید مسئله‌محور باشد؛ یعنی حل مسائل در آن محوریت قرار گیرد و نه صرفاً مشکلات مطرح شود. رسولی با اشاره به افتتاح مرکز جهادی پیشرفت راه‌آهن در اداره‌کل راه‌آهن خراسان در روز جاری گفت: ایستگاه‌های راه‌آهن، ادارات کل راه آهن و مراکز جهادی راه آهن باید محل تردد و تعامل واحدهای علمی و فناوری منطقه باشند، همه ادارات کل باید اتاقی را تجهیز کنند تا محفلی برای حضور جوانان و اندیشمندان آن استان باشد، باید هر روز یک نسخه حل مسئله از این جلسات استخراج شود. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "65942",
    "title": "لسترسیتی امیدوار به شکار سوماری",
    "abstract": "لسترسیتی امیدوار است هافبک جوان و تکنیکی لیل فرانسه را برای فصل بعد به خدمت گیرد.",
    "body": "به گزارش خبرگزاری فارس، لستری ها مصمم هستند به توافق با «بوبکری سوماری» برسند. به گفته «فابریتسیو رومانو»، روزنامه نگار معروف ایتالیایی و آگاه به مسائل نقل وانتقالات اروپا، لستری ها برای این هافبک 22 ساله شرایط خوبی را در نظرگرفته و به نظر می رسد نسبت به چند رقیبش، در وضعیت بهتری است. در فصل جاری سوماری 39 بازی برای لیل کرده که یک پاس گل داده و 4 کارت زرد نیز گرفته است. این بازیکن در فهرست خرید چند تیم دیگر انگلیسی از جمله برایتون و تاتنهام نیز است. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "68536",
    "title": "تیغ سنگین ممیزی بنیاد روی صنعت بازی‌‌سازی/ موج مهاجرت بازی‌سازان در کشور کلید خورد/ حذف بیش از 300 بازی از سوی بنیاد بدون اطلاع‌رسانی قبلی",
    "abstract": "مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کند؛ به همین منظور چند روز پیش بازی‌سازان، با انتشار بیانیه‌ای اعتراض و نگرانی خود را از نحوه رسیدگی و نظارت بازی‌ها ابراز کردند.",
    "body": "به گزارش خبرگزاری فارس، هر ساله رهبر انقلاب شعاری را براساس شرایط فعلی کشور نامگذاری می‌کنند تا مسئولان براساس آن خط و مشی سیاست‌های خودشان را طبق آن تنظیم و جلو ببرند به طوری که طی دو سال اخیر رهبر انقلاب اولویت سال راجهش تولیدو حمایت از آن معرفی کردند این درحالیست که در سال جهش تولید مسئولان بنیاد ملی بازی رایانه‌ای به منظور تحقق بخشیدن این شعار متاسفانه مانع‌های زیادی را پیش پای سازندگان بازی‌ها ایجاد کرده‌ است و این مهم همسو با منویات مقام معظم رهبری نیست. از آنجا که صنعت بازی‌سازی طی سال‌های اخیر پیشرفت‌های قابل توجهی را در عرصه داخلی و بین‌المللی کسب کرده‌ نباید مسئولان کاری کنند که این صنعت درآمدزا و اشتغالزا به بن بست بخورد و جوانان ناامید شوند. طی روزهای اخیر شاهد گلایه بازی‌سازان از نحوه نظارت و ارزیابی از بنیاد ملی بودیم در همین راستا گفت‌وگوهایی را با چند تیم بازی ساز ترتیب دادیم که در ادامه می‌آید: مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کنند. امین شهیدی، مدیرعامل استودیو «بلک کیوب گیمز» که خود عضو کمیسیون صنفی بازی‌سازان است، در این رابطه معتقد است که رفتارهای سلیقه‌ای و نبود نگاه تخصصی، صنعت بازی‌سازی را با مشکل مواجه ساخته و این امر مهم باعث شده که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکنند؛ بلکه فعالیت خود را به بازی بین المللی اختصاص دهند. تیغ سنگین ممیزی روی صنعت بازی‌‌سازی امین شهیدی مسئول استودیوی بازی‌سازی بلک کیوب گیمز(مکعب مشکی)، در گفت‌وگو با خبرنگار تابناک در رابطه با نحوه برخورد با بازی‌سازان داخلی از سوی بنیاد ملی بازی‌های رایانه ای، اظهار کرد: متاسفانه سال گذشته به یکباره متوجه شدیم که تیغ سنگین ممیزی روی صنعت بازی‌ها افتاده تا جاییکه بازی‌های زیادی با مدیریت جدید بنیاد ملی بازی‌های رایانه‌ای در فرایند ممیزی با مشکل مواجه شدند و خیلی از بازی‌ها در بازه زمانی دوسه ماه به یکباره فیلتر شدند. حتی افرادی که بازی‌های آنها فیلتر شد کلا بازار ایران را رها کردند. وی معتقد است که بازی‌سازی چیزی نیست که مسئولان جلویآن رابگیرند؛ درست است که با تحریم برخی از کشورها مواجه هستیم ولی بالاخره بازی‌سازان به نحوی کار خودشان را ادامه می‌دهند. این امر مهم باعث شد که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکردند؛ بلکه فعالیت خود را به بازار بین‌المللی ترجیح دادند و این اتفاق از سال گذشته شروع شده و تا به امروز هم ادامه دارد.  رفتارهای سلیقه‌ای و غیرشفاف عامل اصلی فیلترینگ بازی‌های ایرانی مدیر استودیوی بازی‌سازی بلک کیوب (مکعب مشکی)، معتقد است که بعد از اینکه مسئول بنیاد ملی بازی‌های یارانه تغییر یافت، رویکردهای جدید نظارتی سنگین برای بازی‌سازان اعمال شد. این درحالیست که قبلا این نظارت‌ها انجام می‌شد اما نه به این شدت که باعث فیلتر شدن برخی از بازی‌ها شود، بنابراین با اجرای برخی از رفتارهای سلیقه‌ای و غیرشفاف در یک سال گذشته، بسیاری از بازی‌های ایرانی یا از فروشگاه‌های داخلی حذف و یا در خصوص محتوا به پدیدآورنده‌های آنها هشدار داده شد. متاسفانه رویکرد معاونت نظارت برای بازی‌سازان، رفتار سلیقه‌ای بود و نگاه تولیدی و تخصصی برآن حاکم نبود. یکی از درخواست‌های ما این است که در شورای نظارت از افراد متخصص در حوزه بازی‌سازی استفاده کنند و این یکی از این مسائلی است که یکسری از ممیزی‌ها سلیقه‌ای و یکسری نیز غیرتخصصی است. به گفته شهیدی، پس از تغییر مدیریت بنیاد، چند معاون اساسی هم جایگزین شدند. یکی از این بخش‌ها که بلافاصله تاثیر زیادی در حوزه بازی‌سازی داشت، تغییر مسئول قسمت نظارت بود. به این صورت که بدون اعلام قوانین شفاف و مشخص، در شورای تصمیم گیری نظارت که بدون حضور نماینده‌ای از بازی‌سازان تشکیل شده است، دستور به اصلاحیه برخی از بازی‌ها می‌دهند که به دنبال آن ،بازی‌ها فیلتر می‌شوند. وی معتقد است که روندهای ممیزی با توجه به مکتوب و مشخص نبودن به سمت سلیقه‌ای شدن پیش می‌روند و باید در شورای نظارت این قوانینبه صورتشفاف نوشته شده و به بازی‌سازان اعلام شود. علاوه براین موضوع طبق قانون جدید بنیاد ملی بازی‌های رایانه ای، کلیه بازی‌های تولید داخل باید در فرآیندی کند، زمان‌بر و سخت‌گیرانه از این بنیاد مجوز دریافت کنند. بنیاد به تازگی سامانه‌ای برای دریافت مجوز بازی‌سازان راه‌اندازی کرده است تا بازی‌سازان پیش از انتشار بازی، بازی‌های خود را در این سامانه ثبت کرده و مجوز بگیرند یا اینکه بازی مشخصی را بیش از چند ماه و در چند مرحله با اصلاحیه های زیادی رد می‌کنند که دیگر بازی‌ساز با توجه به هزینه‌هایی که باید هر بار انجام دهد، بی خیال این موضوع می‌شود. هنوز رفتار و معیار بنیاد ملی بازی رایانه‌ای برای بازی‌سازان مشخص نیست در ادامه کاوه نجفی مدیر تیم بازی‌سازان شرکت کاسپین معتقد است که دلیل اصلی رفتارها از سوی بنیاد ملی بازی رایانه‌های هنوز مشخص نیست و این خود مشکل بزرگی است یعنی معلوم نیست که دقیقا بازی‌سازان چه معیارهای را باید رعایت کنند تا محصولشان در لیست مارکت قرار گیرد. به عنوان مثال بازی‌ساز با یک تیم 3 تا 5 نفره برای ساخت یک محصول حدود دو ماه یا یکسال کار می‌کنند بعد از اینکه وارد مارکت شد در مرحله اخذ مجوز با مشکل مواجه می‌شود. هنوز معیارهای اعطای مجوز برای بازی‌سازان شفاف نیست. چرا بنیاد در نحوه نظارت و ارزیابی بازی‌های خارجی به مسائل فرهنگی ورود نمی‌کنند؟ یکی از اولویت بازی‌سازان رعایت مباحث فرهنگی و حجاب است و این مهم به طور حتم توسط اکثر بازی‌سازان رعایت می‌شود. متاسفانه بنیاد در این عرصه نیز هنوز با تکالیف خود آشنا نیست و با عنوان کردن برخی ایرادها که اصلا وجه قانونی ندارد سدی بزرگ جلوی بازی‌سازان ایجاد کرده است درحالیکه می‌شود به صورت منطقی و اصلاحات لازم عرصه را، به بازی‌سازان هموار سازد.  نجفی تأکید براین دارد چرا در نحوه نظارت و ارزیابی چنین مسائلی برای بازی‌های خارجی وجود ندارد و این بازی‌ها به راحتی در اختیار کاربران قرار می‌گیرد. متاسفانه رفتارهای دوگانه بنیاد ملی بازی رایانه‌ای باعث می‌شود تا کاربران بیشتر به سمت بازی‌های خارجی کشیده شوند. بنابراین باید در این زمینه تدابیری اندیشیده شود تا بازی‌سازان داخلی فدای بازی‌سازان خارجی نشوند. حذف بازی از مارکت سبب بی اعتمادی مشتریان می‌شود وی معتقد است سخت‌گیری بنیاد ملی از عید سال جاری بیشتر نمود پیدا کرده است چرا که در گذشته چنین مشکلاتی وجود نداشت که حتی بازی را از بازار حذف کنند. یکی از نگرانی ما بازی‌سازان این است زمانی که بازی ما از مارکت برداشته می‌شود دیگر کاربر به بازی‌های ساخت ایران اعتماد پیدا نمی‌کند و بیشتر به سمت بازی‌های خارجی کشیده می‌شود که این موضوع با منویات مقام معظم رهبری تناقض دارد و ایشان معتقدند باید مسیر را برای رشد و توسعه تولید و حمایت از جوانان نخبه داخلی هموار کنیم در حالیکه رفتار مسئولان نظام برعکس این منویات است؛ چرا که سخت‌گیری بیش از حد باعث کاهش بازی‌سازان در بازار داخلی می‌شود. سخت‌گیری بیش از حد، صنعت بازی‌سازی را به ورطه نابودی هدایت می‌‌کند همچنین محمد زهتابی مدیر استودیو پاییزان نیز اعتقاد براین دارد که حوزه بازی‌سازی صنعت نوپایی است و انتظار می‌رود که حمایت‌های بیشتر از سوی مسئولان صورت گیرد. بنیاد جدید رویکردش بیشتر روی حساسیت فرهنگی است البته حساسیت درستی است؛ منتها سختگیری کردن برمحصولات داخلی، آن هم در سالی که جهش تولید و مانع زدایی نامگذاری شده است منطقی نیست. با توجه اینکه صنعت بازی در کنار فرهنگ‌سازی در عرصه اشتغالزایی و ارزآوری نقش کلیدی را در جامعه ایفا می‌کند متاسفانه امروزه شاهد هستیم که به بازی‌های داخلی ایرادات بیشتری نسبت به بازی خارجی گرفته می‌شود. ذهتابی معتقد است معیارها برای بازی و انیمیشن باید بازنگری شود؛ چرا که شخصیت‌ها در بازی کارتونی است و با واقعیت متفاوت است، بنابراین باید معمولا معیارها و ارزیابی‌ها ساده‌تر باشد. حکم‌هایی که از سوی مراجع به انیمیشن داده می‌شود معمولا ساده‌تر است؛ اما امروزه شاهد هستیم که این سخت‌گیری‌ها برعکس اتفاق می‌افتد و این مهم باعث شده که بازی‌سازان در ساخت کاراکترها از خانم‌ها استفاده نکنند. همچنین بازی‌سازان معتقدند که بازی‌های ساخته شده در مارکتی معرفی می‌شوند که بازی‌ها و نمونه‌های خارجی نیز حضور دارند، از این رو مقایسه‌ای بین این بازی ها صورت می‌گیرد و در اکثر شرایط نتیجه به نفع نمونه های خارجی به اتمام می پذیرد. عدم وجود ایده های جدید باعث تقلید از بازی‌های خارجی می‌شود و در صورتی‌که نمونه ایرانی در ارائه و پیاده‌سازی کوچک‌ترین مورد ناتوان باشد، مورد انتقاد از سوی کاربران قرار می‌گیرد، این در شرایطی است که بازی‌های خلاقانه و جدید در شرایط متفاوتی هستند و باید با ارائه بهترین کیفیت جایگاه خود را در مارکت مستحکم کنند. ناتوانی در ارائه کوچک‌ترین امکان، جایگاه بازی‌های ایرانی را متزلزل کرده و دیدگاه کلی درباره بازی‌های ایرانی را منفی می سازد. بازی‌سازان نماینده‌ای در شورای نظارت ندارند یکی دیگر از چالش‌هایی که فعالان این حوزه روی آن تاکید دارند، نبود یک نماینده از بازی‌سازان در شورای نظارت است. آنها معتقدند بخش نظارت حتی حاضر به برقراری گفت‌وگو با بازی‌سازان نیست. وی یادآور شد که در بنیاد ملی بازی رایانه در مرحله ارزیابی و نظارت از نحوه عملکرد بازی‌سازان از افراد متخصص استفاده نمی‌کند؛ این درحالیست که باید یک نماینده از بازی‌سازان که هم مخاطب را بشناسد، هم به چالش‌های بازی‌سازان آشنا باشد، در این شورا باشد تا بتواند آنها را به درستی راهنمایی کند. موج مهاجرت بازی‌سازان در کشور شروع شده است ذهتابی تأکید می‌کند که در صورت ادامه دار بودن این روند شاهد کوچ بازی‌سازی از عرصه بازار داخلی خواهیم بود؛ چرا که هم‌اکنون برخی از بازی‌سازان به دلیل نبود حمایت از سوی بنیاد تمایلی برای ماندن در بازار داخلی را ندارند و به خارج کوچ کردند.  باید سیاست حمایت از تولید داخل در دستور کار مسئولان بنیاد قرار گیرد یکی دیگر از مباحثی که موجب اعتراض بازی‌سازان کشور شده، حذف برخی بازی‌ها از فروشگاه‌های اپلیکیشن است. بازی‌سازان معتقدند سخت‌گیری‌های نظارتی تنها به اصلاح بازی‌ها محدود نمی‌شود و در مواردی این بنیاد حتی اقدام به حذف بازی‌ها از استورهای ایرانی کرده است. فیلتر و حذف بیش از 300 بازی از سوی بنیاد بدون اطلاع‌رسانی قبلی ذهتابی معتقد است که باید سیاست حمایت از تولید داخل در دستور کار مسئولان بنیاد قرار بگیرد ممکن است که بازی‌سازی دچار خطا و اشتباه شود؛ اما نباید فیلترینگ جز اولویت نخست بنیاد باشد؛ چرا که سال گذشته نزدیک 300 بازی از سوی بنیاد فیلتر شد و بدون اینکه از قبل تذکری داده باشند و این رفتار درستی نبود. برخوردهای سخت‌گیرانه خلاقیت و قدرت رقابت را از جوانان می‌گیرد در ادامه گفت‌وگویی با امیر خاوری مدیر تیم هزارتو ترتیب دادیم که به دلیل سیاست و برخوردهای بنیاد، بازار داخلی را ترک کرده است. رده‌بندی سنی در تمام دنیا انجام می‌شود اما این‌طور نیست که سخت‌گیری‌های عجیب و غریب انجام دهند و این موضوع باعث می‌شود که علاوه برکاهش تنوع بازی، خلاقیت بازی‌سازان و قدرت رقابت از بین برود. همچنین بازی‌ساز‌ان معتقدند که تولید بازی روندی پرهزینه است و تولیدکننده با ریسک بالایی و شکست ۹۰ درصدی وارد این حوزه می‌شود و با توجه به اینکه بیشتر بازی‌سازان با هزینه‌های شخصی و بدون هیچ حمایتی وارد این حوزه می‌شوند باید چارچوب مشخصی برای این موضوع طراحی شود. وی معتقد است که معیار ارزیابی دقیق از سوی بنیاد برای بازی‌سازان وجود ندارد شاید این معیارها برای خودشان قابل قبول باشد؛ اما ادامه این روند و سنگ‌اندازی‌ها زمینه را برای ایجاد چالش‌های جدی فراهم خواهد کرد؛ چرا که هم‌اکنون ما حدود دو سال است که بازار ایران را ترک کردیم و در تلاش هستیم که در بازار خارجی فعالیت خود را ادامه دهیم. گفتنی است چندی پیش بازی‌سازان ایرانی با به راه انداختن کارزاری تحت عنوان «حمایت از صنعت بازی» به قوانین مختلف بنیاد ملی بازی‌های رایانه‌ای اعتراض کردند و با انتشار بیانیه‌ای خطاب به بنیاد ملی بازی‌های رایانه‌ای نگرانی خود را از نحوه رسیدگی بخش نظارت بازی‌ها و فیلترینگ بازی‌ها ابراز کردند. در همین راستا خبرنگار تابناک برای پیگیری این موضوع به سراغ مسئولان بنیاد ملی بازی‌های ‌رایانه‌ای رفت اما متاسفانه هیچکدام حاضر به پاسخگویی در این زمینه نشدند. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "81507",
    "title": "در گردشگری معدنی چه چیزهایی می بینیم؟/ تجربه سفر به عمق 230 متری زمین با گردشگری معدنی",
    "abstract": "ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.",
    "body": "گروه تفریح و نشاط - سعیده اسدیان: چند سالی می شود که گردشگری معدن به سبک جدیدی از سفر در کنار گردشگری هایی همچون دریایی، کوهستانی، زیست محیطی و ... تبدیل شده و معادنی که به دلیل نامناسب بودن وضعیت بازار، کاهش عیار مواد معدنی، پایین بودن کیفیت مواد معدنی و عدم توجیه اقتصادی بهره برداری حداقل به مدت 5 سال غیرفعال بوده و به عبارتی متروک بوده اند،‌ به یک سایت گردشگری تبدیل می شوند تا منبعی برای کسب درآمد باشند.  در واقع معدنی که با پایان کار استخراج به پدیده ای متروک تبدیل شده و می تواند آسیب های زیست محیطی به همراه داشته باشد، با یک تغییر کاربری روحی دوباره پیدا می کند، هرچند که بسیاری از معادن فعال هم قابلیت تبدیل شدن به جاذبه گردشگری را دارند.  درآمدزایی با گردشگری معدنی این اتفاق در برخی از کشورهای دنیا هم افتاده و به شکل پدیده ای با عنوان گردشگری معدنی در حال گسترش است، برای مثال معدن زیرزمینی نمک ویلیچیکا در لهستان که در حال حاضر فعال است با جاذبه هایی در بخش های متروک خود همچون ساختار زمین شناسی،‌ بقایای معدن کاری درتونل ها،‌ مجسمه های نمکی و ... سالانه حدود یک میلیون گردشگر را به سوی خود می کشاند. ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.  نخستین پروانه بهره‌برداری گردشگری معدن در ایران معدن سرب و سیلیس شاکین در استان قزوین،‌ معدن مس بایچه‌باغ و معدن سرب و روی انگوران در استان زنجان، معدن تراورتن سردارآباد در آذربایجان شرقی، معدن متروک طلای پس‌قلعه در دربند تهران، معدن فیروزه نیشابور در استان خراسان رضوی، معدن متروک زیرزمینی مس باهو و معدن چاه‌خربزه در مجاورت نخلک در منطقه انارک استان اصفهان و... از جمله مناطق مستعد گردشگری معدن در ایران به شمار می روند.  البته چند ماهی می شود که نخستین پروانه بهره‌برداری گردشگری معدنی انگوران به مدت سه سال از سوی سازمان میراث فرهنگی و گردشگری و صنایع دستی استان زنجان صادر شده است،‌ معدنی با قدمت 100 ساله که یکی از منحصر به فرد ترین معادنی است که  میانگین عیار آن به 35 تا 40 درصد هم می رسد. در گردشگری معدنی چه چیزهایی می بینیم؟ مشاهده معادن روباز و زیرزمینی انگوران، روش‌های اکتشاف و استخراج آن‌ها، تونل زیرزمینی، ماشین‌آلات معدنی مورد استفاده برای استخراج معادن، مشاهده انواع کانی‌ها و سنگ‌ها به ‌ویژه سنگ‌های قیمتی ازجمله جاذبه‌های گردشگری مجتمع معدنی فعال سرب و روی انگوران است که گردشگران در سفر به این منطقه می توانند از آن ها بازدید کنند.  در محوطه معدن اقامتگاهی به بزرگی یک هتل 4 ستاره و یک باشگاه ورزشی احداث شده تا شرایط برای گردشگران مطلوب باشد،‌ البته نزدیکی این معدن به مجموعه تاریخی و فرهنگی تخت سلیمان نیز به جذابیت آن اضافه کرده است. تجربه سفر به عمق 230 متری زمین با گردشگری معدنی معدن و کارخانه سرب و روی انگوران بزرگ ترین تولید کننده سرب و روی ایران و بزرگترین معدن سرب و روی خاورمیانه است که ذخایر معدنی آن در بخش روباز 8 میلیون تن و در بخش زیرزمینی 4 میلیون تن روی با عیار بالاست.  معادن فعال به دلیل بزرگی و استفاده از ماشین آلات غول آسا و همچنین وجود پدیده های زمین شناسی از جذابیت های بالایی برخوردار هستند، برای مثال معدن زیرزمینی نخلک در اصفهان با قدمتی 2 هزار ساله آثار باستانی زیادی دارد که پیشینه برخی از آن ها به دوران ساسانی باز می گردد.  در کنار تمام این جذابیت ها، تنها در یک گردشگری معدنی است که می توانید به تجربه سفر به عمق 230 متری زمین را داشته باشید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "169258",
    "title": "آغاز دور برگشت لیگ گلف و لغو یک مسابقه به خاطر بارندگی",
    "abstract": "هفته اول دور برگشت لیگ گلف در ۲ روز پیگیری شد.",
    "body": "به گزارش خبرگزاری فارس، هفته نخست از دور برگشت مسابقات لیگ برتر گلف در روزهای پنجشنبه و جمعه برگزار شد. این دوره از رقابت‌ها با حضور ۱۰ تیم از استان‌های تهران، خوزستان، قم و اصفهان برگزار می‌شود که از میان ۱۰ تیم شرکت کننده ۶ تیم متعلق به خوزستان است. دور برگشت این بازی‌ها از ۲۳ دی ماه آغاز شد. گروه الف: تیم‌های پتروشیمی مسجدسلیمان، هی‌جو قم، شاهین شهر اصفهان، تاراز مسجدسلیمان و هیئت گلف اصفهان. گروه ب: تیم‌های ملی حفاری اهواز، سورتمه تهران، نفت و گاز مسجدسلیمان، منطقه آزاد اروند و کسری افق هندیجان از هر گروه ۲ تیم به دور دوم صعود می کنند که به صورت ضربدری مسابقات خود را برگزار می‌کنند و در نهایت تکلیف تیم‌های اول تا سوم مشخص می‌شود. نتایج هفته نخست دور برگشت لیگ برتر گلف به شرح زیر است: گروه اول: دیدار تاراز مسجدسلیمان – پتروشیمی مسجدسلیمان به علت بارندگی به تعویق افتاد. هی‌جو قم ۵ – شاهین شهر اصفهان صفر گروه دوم: منطقه آزاد اروند ۲ – ملی حفاری اهواز ۴ سورتمه تهران ۴ – نفت و گاز مسجدسلیمان صفر برنامه هفته دوم گروه اول(۳۰ دی و یک بهمن): پتروشیمی مسجد سلیمان- هی‌جو قم شاهین شهراصفهان- هیئت گلف اصفهان برنامه هفته دوم گروه دوم: ملی حفاری اهواز- سورتمه تهران نفت و گاز مسجد سلیمان- کسری افق هندیجان انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "125959",
    "title": "معرفی برگزیدگان جشنواره قصه‌گویی",
    "abstract": "جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.",
    "body": "به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "15454",
    "title": "میهمان‌های این مراسم همگی ویژه بودند!/این استخوان‌ها، پسر من است",
    "abstract": "همین که پدر شروع کرد مداحی، مادر سمت پیکر رفت و نگاهی به وسایل شهید انداخت، سپس مصمم تر از قبل خیلی آرام در گوش همسرش گفت: حاجی! پسرته! خودشه.",
    "body": "خبرگزاری فارس- گروه حماسه و مقاومت- زهرا بختیاری: همزمان با وفات حضرت ام‌البنین مراسم تکریم از مادران شهدا برگزار شد. قرار بود ساعت ۲ بعد از ظهر همایش آغاز شود. معمولا مراسم‌ها با دقایقی تاخیر شروع می‌شوند اما این بار سر ساعت سالن پر شده بود و میهمان‌های ویژه روی صندلی‌هایشان نشسته بودند. کنار هر کدام از این زنان که یا مادر بودند و یا همسر، تمثال مردانی بود که یک روز خودشان بند پوتینش را محکم بسته بودند و برای سفری بی‌بازگشت راهی‌اش کردند. در نگاه اغلبشان شعف و نور موج می‌زد آنقدر که مجاب شدم نزد یکی از مادرها بروم و بپرسم اینکه یک مراسم یادبود است مثل خیلی از مراسم‌های دیگر، چرا اینقدر حال خوب دارد برای آمدن؟ گفت: خیلی سال پیش یک پسر بیشتر نداشتم، رفت جبهه شهید شد. حالا هر مراسمی که به عنوان مادر شهید می‌روم، حس می‌کنم سعید مرا دعوت کرده و خودش هم حضور دارد، می‌آیم بوی بچه‌ام را حس کنم و حالم سبک شود.   هر کدام از زن‌ها که می‌نشستند اول دقایقی در چشم تصویر شهیدی که کنارشان گذاشته شده بود، خیره می‌شدند و معلوم نبود با هم چه اختلاطی می‌کنند. شاید همسری گله می‌کرد از دلتنگی و یا مادری قربان صدقه جوان خود می‌رفت، هر چه بود نگاه‌هایشان به هم دوخته می‌شد. پسرها و همسرها هنوز هم جوانی رعنا و زیبا بودند اما زن‌ها نه، گرد روزگار از چین‌های پیشانی‌شان پیدا بود و برخی مادرها با قد خمیده وارد می‌شدند. حجت‌الاسلام امرودی یکی از روحانیون قم دعوت شد تا دقایقی برای این خانم‌ها صحبت کند. او خاطره‌ای از مهر مادری تعریف کرد: چند سال بعد از جنگ به منزل شهیدی رفتیم تا پیکرش را که بعد سال‌ها تفحص شده بود به خانواده‌اش تحویل دهیم و از چشم انتظاری رهایشان کنیم.  مادر همین که متوجه موضوع شد، بدون اینکه سمت پیکر که چند استخوان هم ببشتر نبود، برود، گفت: این شهید پسر من نیست، خودم دیدم اسیر شده و در تلویزیون نشانش دادند. مادر که یکی از اسرا را شبیه پسرش دیده بود، هنوز منتظر مانده بود، برگردد. ما اصراری نکردیم و از پدر شهید که مداح اهل بیت بود خواستیم حتی اگر این شهید پسرش نیست، برود بالاسرش و دقایقی برای او مداحی کند. همین که پدر شروع کرد، مادر سمت پیکر رفت و نگاهی به وسایل شهید انداخت، سپس مصمم تر از قبل خیلی آرام در گوش همسرش گفت: حاجی! پسرته! خودشه. هر دو شروع کردن استخوان‌ها را بوسیدن. تعجب کردم و از مادر پرسیدم: چه شد؟ شما که گفتی این شهید پسرت نیست. مادر گفت: در وسایلش یک تکه از لباس بافتنی هست که خودم برایش بافته بودم. این روحانی وقتی خاطره را روایت می‌کرد اشک‌هایی در سکوت، گوشه چشم مادرها را تر کرده بود.  سراغ مادر دیگری رفتم و پرسیدم، پشیمان نیستی تک فرزند خودت را راهی جبهه کردی؟ گفت: پشیمان؟! مگر پسرم راه اشتباهی را رفت؟ می‌خواستم عاقبت بخیر شود که الحمدالله شد. به خاطر شیوع این ویروس منحوس کرونا، برگزار کنندگان مراسم به علت محدودیت‌ها به نمایندگی از مادران شهدا آنهایی که تک فرزندشان شهید شده یا چند فرزند شهید دارند، را دعوت کرده بودند. در پایان مراسم از چهار مادر شهید تجلیل شد. یکی از آنها گلنار خانم ترک مادر محرم بود. با دیدنش یاد روزی افتادم که برای گفت‌و‌گو به خانه‌اش رفتم. چقدر شیرین از تربیت پسرها می‌گفت. محرم اولین شهید مدافع حرم بود که وقتی به شهادت رسید حتی همسایه‌هایش نمی‌دانستند او کجا و چرا شهید شده است. ایام آغازین جنگ با تروریست‌ها بود و به لحاظ مسائل امنیتی نمی‌شد حرفی از این شهید زد و یا مراسمی برایش گرفت. مادر شهید دیگر خانم صفرزاد بود که تنها فرزندش، ابراهیم قاسمی به شهادت رسیده بود. این مادر با تموم مهری که نثار فرزند می‌کند و حاضر نمی‌شود خاری به پایش رود، وقتی پای خدا به میان می‌آید همان عزیزتر از جانش را فدا می‌کند و همه چیز خود را در طبق اخلاص می‌گذارد. فاطمه امرالهی، مادر دیگری بود که پنج فرزند و همسرش به شهادت رسیده بودند و معصومه قبادی مادر سه شهید شایانفر دیگر عزیزی بود که آنچه داشت در راه خدا داده بود و واقعا چه کسی می‌تواند در وصف آنها سخن بگوید مگر اینکه خود مادر شهید باشد؟ مادر شهید پرویز کرم‌پور هم برای تجلیل به بالای سن دعوت شد. فرزند او نه در زمان جنگ و نه در میدان نبرد شهید شده بود. بلکه او  از شهدای عزیز نیروی انتظامی بود که وقتی متوجه می‌شود فردی دست به خودسوزی زده، او را نجات می‌دهد اما خودش به شهادت می‌رسد.  مراسم تکریم از بهترین مادران سرزمینمان تمام شد و آنها پیش از رفتن به رسم مادر بر سر مزار شهدای گمنامی که در باغ موزه دفاع مقدس به خاک سپرده شدند می‌رفتند و صلواتی برای این پسرهای دور از مادر، نثار می‌کردند. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "158104",
    "title": "تأثیرات منفی گردشگری غیرمسئولانه بر پارک‌‌های ملی/چه راهکارهایی مؤثر است؟",
    "abstract": "پارک‌های ملی اغلب جاذبه‌های اصلی گردشگری هستند که در مناطق نسبتاً دور افتاده و حاشیه‌نشین واقع شده‌اند و فرصت‌های زیادی را برای تفریح، آموزش و ارتباط با طبیعت ارائه می‌دهند.",
    "body": "به گزارش خبرنگار اجتماعی خبرگزاری فارس،‌ بازدیدکنندگان از پارک‌های ملی می‌توانند تأثیراتی منفی را بر محیط طبیعی آن مکان مانند تخریب اکوسیستم و قطع یا مختل کردن چرخه‌های طبیعی برجا بگذارند.  بنابراین، مدیران پارک‌ها باید اطلاعات ثابت و دقیقی در مورد ویژگی‌های بازدیدکنندگان داشته باشند تا بتوانند این مناطق را به درستی مدیریت و حفاظت کنند. بامداد رجبی،‌کارشناس ارشد برنامه‌ریزی گردشگری طی یادداشتی در این زمینه،‌ به راهکارهای کاهش تأثیرات منفی گردشگری بر پارک‌های ملی اشاره کرده است. وی در این یادداشت چنین نوشته است: «اتحادیۀ بین‌المللی حفاظت از طبیعت، پارک ملی را به عنوان یک منطقه حفاظت‌شده طبیعی تعریف می‌کند که عمدتاً برای حفاظت از اکوسیستم و تفریح ​​اداره می‌شود. گردشگری یکی از بزرگ‌ترین صنایع جهان است و مسافران به دلیل داشتن مناظر آرام از پارک‌های ملی دیدن می‌کنند.ژ، در حالی که دوست دارند این محیط‌های طبیعی را در شرایط دست‌ نخورده خود ببینند، اما اغلب اوقات بر تخریب این پارک‌ها می‌افزایند. گردشگران می‌توانند از جهات مختلف به محیط‌زیست آسیب برسانند و حتی ممکن است از کاری که انجام می‌دهند بی‌اطلاع باشند، در بازدید از پارک‌ها اقداماتی مانند زیر پا گذاشتن پوشش گیاهی بر نابودی زمین می‌افزاید. به‌دلیل حجم زیاد گردشگری در پارک‌های ملی، مشکلات زیادی به‌ وجود می‌آید، باید متذکر شد که تاثیر منفی گردشگری غیرمسئولانه بر این مکان‌ها یک مشکل جهانی است. معمولاً گردشگران از ارزشمندی این مناطق بی اطلاع و از میزان آسیبی که به این مناطق وارد می‌کنند، بی‌خبر هستند، این در حالی است که دوستداران و حامیان محیط‌زیست، اغلب گردشگران غیرمسئول را «آفت» محیط‌زیست می‌دانند. ممکن است برخی از گردشگران هنوز به رویکرد «انسان‌محور» به طبیعت اعتقاد داشته باشند، این بدان معناست که آن‌ها معتقدند طبیعت فقط برای خدمت به منافع بشر و ارتقای رفاه انسان‌ها به وجود آمده است. در این نگرش، نگرانی برای محیط زیست بسیار اندک است و اهمیت و رفاه انسان «هدف نهایی» است، با اینکه حقوق طبیعت و محیط طبیعی با گذشت زمان اهمیت بیشتری یافته اما هنوز کسانی هستند که به طبیعت اعتنایی ندارند و آن را نابود می‌کنند. تأثیرات منفی گردشگران غیرمسئول بر پارک‌های ملی به صورت سه مشکل اصلی نمایان می‌شود: کاهش منابع ملی، آلودگی و تاثیرات فیزیکی. گردشگری غیرمسئولانه باعث تخریب زمین، اختلال و نابودی اکوسیستم‌ها، آلودگی هوا، تولید و پخش زباله می‌شود، همه این موارد نه‌ تنها سلامت زمین را به خطر می‌اندازند، بلکه خطرات دیگر را نیز به همراه دارند. با افزایش تعداد بازدیدکنندگان از این پارک‌ها، ازدحام جمعیت به یک مشکل بزرگ تبدیل می‌شود، این ازدحام می‌تواند توانایی لذت بردن از این مناطق دیدنی و همچنین کیفیت منابع طبیعی پارک‌ها را کاهش دهد. اگر بازدید کنترل نشده باشد یا بازدیدکنندگان از زمین چشم‌اندازها بیش از حد استفاده کنند، این اماکن می‌توانند تخریب شوند. شلوغی همچنین می‌تواند مقادیر زیادی استرس، ناراحتی، عصبانیت و سایر نگرش‌ها را ایجاد کند. بازدید مداوم گردشگران می‌تواند حیات‌وحش و چرخه پرورش حیوانات را به‌ طرز شدیدی مختل کند و رفتارهای طبیعی آن‌ها را تغییر دهد، با شروع ازدحام رفتار حیوانات تغییر می‌کند. مثلاً الگوهای لانه‌سازی پرندگان تغییر می‌کند و نهایتاً تعداد حیوانات در بدترین حالت کاهش می‌یابد. بسیاری از پارک‌های ملی دارای امکانات گردشگری هستند، مانند سرویس‌های بهداشتی یا مراکز اطلاع رسانی، این امکانات و ساخت و سازها بر زمین تأثیر می‌گذارد و چشم اندازهای طبیعی منطقه را کاهش داده و منتج به تخریب زیبایی نیز می‌شوند. اگرچه بسیاری از امکانات گردشگری در پارک‌های ملی سعی می‌کنند با طبیعت هم‌نشینی مسالمت‌آمیز داشته باشند اما همیشه با مناطق اطراف هماهنگ نیستند، وجود وسایل نقلیه همچون اتومبیل، اتوبوس و وسایل تفریحی دیگر، می‌تواند باعث آلودگی صوتی شود. این وسایل نقلیه می‌توانند استرس و کاهش شنوایی را برای انسان ایجاد کنند و همچنین باعث ناراحتی حیوانات وحشی شوند. این صداها می‌توانند باعث شوند حیوانات «الگوهای فعالیت طبیعی» خود را تغییر دهند، تأثیرات بازدیدکنندگان، ناشی از مواردی مانند پیاده روی، استفاده از وسایل نقلیه و دوچرخه سواری، تأثیرات منفی زیادی در پارک‌های ملی دارد، پوشش گیاهی زیر پا گذاشته می‌شود، در نتیجه خاک تحت تأثیر قرار گرفته و منجر به افزایش فرسایش می‌شود. راهکارهای کاهش تاثیرات منفی گردشگری بر پارک‌های ملی ۱- اولین قدم برای حفظ پارک ملی که از آن دیدن می‌کنید این است که از قبل برنامه‌ریزی کرده و آماده باشید. اطمینان حاصل کنید که مقررات و دستورالعمل‌های پارک شناخته شده است و آگاهی از آنچه در آن پارک می‌توان و نمی‌توان انجام داد وجود دارد. ۲- تعداد گردشگران برای بازدید از پارک‌ها محدود باشند. ۳- اِعمال مجازات برای کسانی که تابع قوانین نیستند، نیز می‌تواند به حداقل رساندن خسارت کمک کند. ۴- دوره‌های آموزشی، عامل مهمی در کاهش تأثیرات منفی است. شروع آموزش در سنین پایین به نسل‌های آینده اجازه می‌دهد تا اهمیت کمک به محیط زیست را درک کنند. ۵- استفاده از راهنما می‌تواند به ایجاد آگاهی کمک کند و با پیروی از کسی که راه خود را می‌شناسد، ممکن است تأثیرات کاهش یابد. ۶- سرانجام، در دسترس قرار دادن سطل‌های زباله در مناطق و قرار دادن تابلوهایی مانند «زباله نریزید» می‌تواند در کاهش این تأثیرات موثر باشد. یادگیری و آموزش دیگران در مورد این اصول ساده می‌تواند بسیاری از پارک‌های ملی را از تأثیرات منفی محافظت کند. هنگامی که دانش به دست آمد، تشخیص آنچه اتفاق می‌افتد و انجام هر کاری در مورد آن آسان‌تر است. برای تربیت افراد از سنین پایین باید قدم‌هایی برداشته شود تا آن‌ها اهمیت را تشخیص داده و در بزرگسالی به آن عمل کنند. اگر ما به آموزش جوانان خود ادامه دهیم، آن‌ها معلم خواهند شد و نسل‌های آینده اهمیت محافظت از این پارک‌های ملی را می‌دانند و به پاکسازی تأثیرات منفی بر این مناطق خواهند پرداخت. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "34184",
    "title": "اولین سالگرد رحلت یک منبری در بهشت‌زهرا برگزار می‌شود",
    "abstract": "مراسم بزرگداشت اولین سالگرد رحلت حجت‌الاسلام عبدالحمید مقدسیان از منبری‌های مطرح تهران، رزمنده و جانباز دوران دفاع مقدس فردا دوشنبه ۱۱ اسفندماه برگزار خواهد شد.",
    "body": "به گزارش خبرنگار حوزه مسجد و هیأت خبرگزاری فارس، مراسم بزرگداشت اولین سالگرد رحلت حجت‌الاسلام عبدالحمید مقدسیان از منبری‌های مطرح تهران، رزمنده و جانباز دوران دفاع مقدس فردا دوشنبه ۱۱ اسفندماه برگزار خواهد شد. این مراسم فردا با حضور روحانیون، مداحان و هیأت‌های مذهبی از ساعت ۱۴:۳۰ بر سر مزار آن مرحوم، در بهشت زهرا، قطعه ۵۱، ردیف ۱۱۲، شماره ۵۴ برگزار خواهد شد.   حجت‌الاسلام عبدالحمید مقدسیان، سال گذشته ۱۱ اسفندماه در ۶۲ سالگی به علت بیماری ریوی و براثر جراحات ناشی از دوران دفاع مقدس، دارفانی را وداع گفت و به همرزمان شهیدش پیوست. وی فرزند شهید «حجت‌الاسلام محمد مقدسیان از مبارزان فدائیان اسلام و همرزم شهید آیت‌الله محلاتی» و همچنین نوه مرحوم شاه حسین بهاری مداح بلند آوازه کشور هم بود. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "135096",
    "title": "باشگاه استقلال پیگیری هتاکی به پرویز مظلومی در فرودگاه",
    "abstract": "باشگاه استقلال در حال پیگیری هتاکی به پرویز مظلومی در فرودگاه امام(ره) شده است.",
    "body": "به گزارش خبرنگار ورزشی خبرگزاری فارس، روز گذشته تیم فوتبال استقلال از دبی به تهران بازگشت و در فرودگاه امام(ره) فردی که مدعی بود هوادار استقلال است به پرویز مظلومی عضو هیات مدیره این باشگاه توهین های زننده ای انجام داد. این فرد در حالی که دوربین موبایل خود را روشن کرده بود از فحاشی به مظلومی مشغول فیلمبرداری شد تا بلکه عضو هیات مدیره استقلال واکنشی به توهین وی داشته باشد اما مظلومی بدون پاسخگویی راهی در خروج از فرودگاه شد. با انتشار این فیلم باشگاه استقلال پیگیر فحاشی به مظلومی شده و ظاهرا فرد مورد نظر از طریق دوربین های فرودگاه امام(ره) شناسایی شده و قرار است به زودی مراحل قضایی این فحاشی پیگیری شود. تیم فوتبال استقلال با شکست مقابل الهلال عربستان از مسابقات لیگ قهرمانان آسیا حذف شد. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "176762",
    "title": "شارژ روحی بازیکنان پرسپولیس با واریز پول",
    "abstract": "بخشی از قرارداد بازیکنان پرسپولیس امروز به حساب آنها واریز شد.",
    "body": "به گزارش خبرنگار ورزشی خبرگزاری فارس، در آستانه بازی تیم پرسپولیس مقابل پیکان در هفته بیست و پنجم لیگ برتر امروز بخشی از قرارداد سرخ‌پوشان به حساب آنها واریز شد. با تلاش‌های صورت گرفته از سوی مسئولان باشگاه حدود 6.5درصد از رقم قرارداد بازیکنان پرسپولیس به حساب آنها واریز شد تا شاگردان یحیی گل‌محمدی با روحیه بهتری مقابل پیکان حاضر شوند. تیم پرسپولیس در فاصله 6 هفته مانده تا پایان لیگ و با وجود 6 امتیاز با استقلال تیم اول جدول، در تلاش است تا بتواند ششمین قهرمانی متوالی خود در لیگ برتر را جشن بگیرد و در این راستا چهارشنبه شب در ورزشگاه آزادی به مصاف پیکان خواهد رفت. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "26976",
    "title": "مجوز حضور تیم های دسته اول و دوم  بوندس لیگا صادر شد",
    "abstract": "اتحادیه فوتبال آلمان(DFL) برای تمامی تیم های دسته اول و دوم بوندس لیگا مجوز فصل بعد صادر کرد.",
    "body": "به گزارش خبرگزاری فارس، این اتحادیه از مدت ها قبل به بررسی وضعیت تیم های دسته اول و دومی بوندس لیگا پرداخت. مدیریت این سازمان مطابق روال معمول همه ساله از جنبه های مختلف به بررسی و تحلیل 36 باشگاه دسته اول و دومی پرداخت. طبق گزارش بیلد، این اتحادیه با در نظرگرفتن شرایط سخت کرونایی کنونی که برای همه تیم های باشگاهی در سطح جهان مشکلات عدیده مالی ایجاد کرده، رای به صدور مجوز حضور این تعداد تیم برای فصل بعد کرد. البته این سازمان همچنین اعلام کرد برای دو فصل آینده و با پیش بینی اتمام دوره کرونایی و بازگشت مجدد سرمایه به بازار فوتبال حرفه ای، اقدام به بازنگری در بررسی مجوز حضور این تعداد تیم خواهد کرد. این سازمان امیدوار است در سایه مهار کرونا، امکان بازگشت تماشاگران به ورزشگاه ها مهیا شود تا چرخه اقتصادی تیم های باشگاهی به خوبی جریان داشته باشد و پتانسیل تیم ها در بالاترین سطح ممکن قرار گیرد. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "39867",
    "title": "بارش برف و باران روزهای ۲۱ و ۲۲ اسفند در کشور/هوا سر‌د می‌شود",
    "abstract": "معاون پیش‌بینی و هشدار سازمان هواشناسی با بیان اینکه  از بعدازظهر پنجشنبه ۲۱ اسفند سامانه بارشی فعالی وارد کشور می‌شود، گفت: از پنجشنبه تا شنبه در اغلب نقاط کشور به ویژه نیمه شمالی دمای هوا به طور قابل ملاحظه‌ای کاهش می‌یابد.",
    "body": "محمد اصغری در گفت‌و‌گو با خبرنگار اقتصادی خبرگزاری فارس در تشریح آخرین وضعیت جوی کشور بیان کرد: روز چهارشنبه در سواحل خزر، خراسان شمالی و شمال خراسان رضوی همچنین غرب کشور بارش پراکنده داریم. معاون پیش‌بینی و هشدار سازمان هواشناسی ادامه داد: از بعد از ظهر پنجشنبه ۲۱ اسفند سامانه بارشی فعالی وارد کشور شده و به تدریج موجب بارش برف و باران‌ در شمال غرب و غرب، دامنه جنوبی البرز و مرکز کشور خواهد شد. وی اظهار کرد: روز جمعه ۲۲ اسفند بر شدت و گستره فعالیت این سامانه افزوده شده و غیر از جنوب شرق و بخش‌هایی از جنوب، در سایر مناطق کشور بارندگی خواهیم داشت. معاون پیش‌بینی و هشدار سازمان هواشناسی بیان کرد: روز‌ شنبه ۲۳ اسفند این سامانه بارشی در سواحل خزر، شمال شرق و برخی مناطق شرق کشور فعال خواهد بود و این سامانه اواخر وقت شنبه از کشور خارج می‌شود. اصغری ادامه داشت: در این مدت بارش در مناطق سردسیر و مرتفع به شکل برف و در بخش‌هایی از غرب، جنوب غرب و دامنه جنوبی البرز با رعد و برق و احتمال تگرگ همراه است. معاون پیش‌بینی و هشدار سازمان هواشناسی گفت: از پنجشنبه تا شنبه در اغلب نقاط کشور به ویژه نیمه شمالی دمای هوا به طور قابل ملاحظه‌ای کاهش می‌یابد. وی افزود: روز پنج شنبه در مناطق غرب و شمال غرب وزش باد شدید خواهیم داشت و جمعه سرعت وزش باد در سطح کشور افزایش می‌یابد که در جنوب غرب با احتمال گرد و خاک همراه است، همچنین در جنوب و جنوب شرق شرق و دامنه‌های شرقی زاگرس مرکزی، بروز توفان پیش‌بینی می‌شود و این وضعیت روز شنبه در بخش‌هایی از شرق و جنوب شرق حاکم خواهد بود. اصغری اظهار کرد: از بعد از ظهر پنجشنبه و همچنین روز جمعه بارش برف همراه با وزش باد شدید و کولاک برف در شمال غرب، دامنه‌های البرز و زاگرس مرکزی پیش‌بینی می‌شود. وی در تشریح وضعیت جوی پایتخت گفت: آسمان تهران فردا نیمه ابری تا ابری در برخی ساعات همراه با افزایش باد پیش‌بینی می‌شود و روز پنجشنبه آسمان تهران ابری و بارانی است؛ بیشینه و کمینه دما فردا در پایتخت ۱۷ و ‌۸ درجه خواهد بود. اصغری اظهار داشت روز آینده بندرعباس با بیشینه دمای ۲۳ درجه بالای صفر گرمترین مرکز استان و شهر‌کرد با کمینه دمای ۳‌ درجه زیر صفر سردترین مرکز استان خواهد بود. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "48339",
    "title": "اینجا کام دیابتی‌ها هم شیرین می شود/قنادی ای به قدمت یک قرن+ فیلم",
    "abstract": "لا به لای مغازه های لاستیک فروشی،‌ ماهی فروشی و ابزار فروشی، شیرینی فروشی ای به قدمت یک قرن جا خوش کرده، جایی که هنگام گذر از آن بوی شیرینی و عطر وانیل مشامتان را قلقلک می دهد.",
    "body": "خبرگزاری فارس؛ سعیده اسدیان: اینجا چهارراه سرچشمه است،‌ محله ای در قلب بافت قدیمی پایتخت که در هیاهوی ساخت و سازهای مدرن، همچنان حال و هوای سنتی خود را حفظ کرده است. جایی که لا به لای مغازه های لاستیک فروشی،‌ ماهی فروشی و ابزار فروشی اش، شیرینی فروشی ای به قدمت یک قرن جا خوش کرده، مغازه ای در سمت چپ خیابان مصطفی خمینی با تابلویی بزرگ که روی آن نام «قنادی بهار» حک شده و هنگام گذر از آن بوی شیرینی و عطر وانیل مشامتان را قلقلک می دهد.  شیرینی هایی به قدمت یک قرن این قنادی در سال  1307 توسط حاج اکبر ماها تأسیس و در سال 1317 به صورت رسمی و به عنوان یک شیرینی فروشی معروف شناخته شد،‌ پس از فوت حاج اکبر این قنادی به پسران او یعنی حاج غلامرضا،‌ حاج علی و حاج حسین رسید که در حال حاضر فقط حاج حسین در قید حیات است. آخرین بازسازی آن 20 سال پیش صورت گرفته، کسی به طور دقیق علت نامگذاری قنادی «بهار» را نمی داند اما فرضیه ها مبنی بر نزدیکی آن به میدان بهارستان بوده، چون غیر از این نه نام فرزندی بهار بوده و نه حتی شروع به کار قنادی در فصل بهار بوده است.  شیرینی معروف «پادرازی» که این روزها در بسیاری از شیرینی فروشی های پایتخت می بینیم، در قنادی بهار جان گرفت و از همین جا به قنادی های دیگر رسید. در ماه رمضان عطر گلاب و زعفران خالص صف طرفداران زولبیا و بامیه را در جلوی قنادی طویل تر می کند تا جایی که گاهی ساعت کاری این شیرینی فروشی را به 12 شب می کشاند. باقلواهای 65 ساله پیرمردِ قناد امروز نهم فروردین ماه 1400 است، همزمانی نوروز با نیمه شعبان باعث شده قنادی شلوغ تر از همیشه باشد، به محض ورود به مغازه کیک های خوش رنگ و لعاب ویترین جلوی در نظرم را جلب می کند.  روی به رویم مردی میانسال در حال وزن کشی جعبه های شیرینی است، یخچال شیرینی های خشک تقریباً خالی شده، خانمی به دنبال نان خامه ای و شیرینی آلمانی ویترین ها را برانداز می کند. بوی شیرینی هوش از سرم پرانده و بی صبرانه منتظرم تا وارد آشپزخانه ای شوم که سینی های شیرینی از آنجا بیرون می آید. حسین ملکان، مدیر تولید شیرینی فروشی به استقبالم می آید تا با هم سری به سالن تهیه شیرینی های خشک بزنیم، از پله ها پایین می روم و وارد محوطه ای می شوم که حدود 10 نفر در آنجا مشغول تهیه شیرینی هستند،‌ پیرمردی گوشه سالن  در حال تهیه باقلواست،‌ گوش هایش کمی سنگین است و صدای دستگاه های شیرینی پزی هم مزید بر علت شده تا بلندتر صحبت کنم.  می پرسم چند سال است مشغول این کار هستید که در پاسخ می گوید: «65 سال است که باقلوا درست می کنم و حدود 40 سال است که در اینجا مشغول به کار هستم.» بعد کمی از مواد باقلوا را کف دستم می ریزد و با چشیدنش انگار که تمام وجودم شیرین می شود. از لطیفه و ناپلئونی تا نخودچی و سپه سالاری گوشه دیگری سه نفر از پرسنل مشغول تهیه شیرینی شکری هستند، مرد میانسالی در حال قیف زدن شیرینی های برنجی روی سینی فر است و پسر جوانی پشت سرش سیاهدانه ها را روی شیرینی می ریزد.  به شیرینی های داخل فر نزدیک می شوم و حرارت و بوی خوشی به صورتم می خورد،‌ در راهرویی دیگر دو نفر از شیرینی پزهای قدیمی قنادی مشغول تهیه شیرینی محبوب و خوشمزه ای به نام «نخودچی هستند. فرآیند تهیه شیرینی ها برایم جذاب است، از ملکان در خصوص انواع شیرینی های تهیه شده در این قنادی سؤال می کنم که می گوید: «قنادی بهار از دو سالن شیرینی تر و کیک و سالن شیرینی خشک تشکیل شده، ضمن اینکه در قسمتی جداگانه به نام «نان چینی» شیرینی ها داخل جعبه قرار می گیرند.  ما در اینجا انواع و اقسام شیرینی های تر و خشک را داریم، از کیک تولد، شیرینی لطیفه، ناپلئونی‌، رولت و نان خامه ای گرفته تا دانمارکی، پاپیونی، زبان، پادرازی، بیسکوئیتی، نخودچی، برنجی،‌ آلمانی و سپه سالاری. همچنین انواع کیک های تازه مثل کیک یزدی، کیک شیرازی، کیک زعفرانی و کیک هویج هم عرضه می شود،‌ ضمن اینکه یک نوع شیرینی مختص قنادی به نام شیرینی تسمه ای یا کنجدی داریم که با انواع مغزها تهیه و داخل آن با ارده پُر می شود.»  کرونا رمق شیرینی فروشی ها را کشید ملکان با بیان اینکه این قنادی علاوه بر چند شعبه در تهران،‌ یک شعبه هم در کاظمین عراق دارد، می گوید: « ما در اینجا حدود 70 نیروی مستقیم و به طور تقریبی 20 نیروی غیر مستقیم داریم،‌ آشپزخانه از 8:30 صبح تا 17 فعال است البته در مواقعی که سفارش ها زیاد باشد یا ایام عید تا 9 شب هم کار می کنیم. فروشگاه هم از 8صبح باز است و در برخی مناسبت ها تا ساعت 1 بامداد هم در حال پاسخگویی به مشتریان هستیم. وی از تأثیر کرونا بر کسب و کارشان می گوید: «تا قبل از کرونا ما روزی 3 تا 4 عروس وداماد داشتیم که برای انتخاب کیک و شیرینی به ما مراجعه می کردند اما الان شاید ماهی 2 نفر برای سفارش عقد و عروسی به اینجا بیایند.  هیأت های مذهبی هم یکی دیگر از مشتریان ما بودند که با تعطیلی شان رونق کار ما هم کمتر شد، وقتی عروسی و شادی نباشد شیرینی فروشی ها جان ندارند، ما سال سختی را طی کردیم و امیدواریم امسال با پایان کرونا مراسم جشن و شادی بیشتر شود. اینجا دنیای تجربه است مدیر تولید این شیرینی فروشی از دنیای تجربه در این قنادی می گوید: «هر نیرویی که وارد مجموعه ما می شود تا زمانی که خودش توان داشته باشد اینجا کار می کند حتی بعد از بازنشستگی،‌ به همین جهت ما اینجا پرسنل قدیمی زیاد داریم، مثلاً در بخش ترسازی نیرویی با سابقه 45 سال داریم یا در بخش شیرینی های خشک نیرویی داریم که بیش از 50 سال سابقه کار دارد،‌ این افراد دنیای تجربه هستند که ما تلاش می کنیم از آن ها استفاده کنیم. به همین جهت هم متد شیرینی پزی در اینجا نسبت به سال های اولیه تغییری نکرده است.» ملکان رمز موفقیت در این شیرینی فروشی را استفاده از مواد اولیه مرغوب و قیمت مناسب شیرینی ها می داند و می گوید: «کسی اجازه ندارد مواد اولیه درجه دو را وارد مغازه کند،‌ تمامی مواد اولیه ابتدا امتحان می شوند و در صورتی که کیفیت لازم را نداشته باشند آنها را برگشت می زنیم.»  کام دیابتی ها شیرین شد وی یکی از اتفاقات خوب در این قنادی را تهیه شیرینی برای افراد دیابتی می داند: «ما اولین مبدع شیرینی های بدون قند هستیم، اینجا تمام شیرینی های موجود هم تر و هم خشک به صورت رژیمی هم عرضه می شود،‌ در حال حاضر این شیرینی ها در شعبه مرکزی موجود است و پس از تعطیلات نوروز در سایر شعب هم عرضه خواهد شد. ما در این روش،‌ ایزومالت را جانشین شکر کرده ایم، این شیرینی ها تأثیری روی انسولین خون ندارد، اثر تخریبی روی دندان ها نمی گذارد و به علت کالری کم افزایش وزن ایجاد نمی کند.» در ادامه ویدیویی کوتاه از این شیرینی فروشی را می بینید: انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "49675",
    "title": "غذای طهرانی های قدیم در روز «سیزه به در» چه بود؟",
    "abstract": "مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.",
    "body": "گروه تفریح و نشاط: از قدیم الایام اعدادی مثل سه و هفت و سیزده دارای مفاهیم پیچیده ای از تأثیر نجوم در ایران باستان داشته اند و این موضوع در سنت هایی مثل هفت سین، سیزده به در، هفت شهر عشق،‌ هفت خوان رستم و... دیده می شود. قدمت مراسم سیزده به در در ایران تأثیرات زیادی را روی فرهنگ دیگر ملل هم گذاشته تا جایی که کاتارها در روز «عید پاک» که در برخی از سال ها همزمان با روز طبیعت در ایران می شود،‌ یک روز را در طبیعت سپری می کنند. مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.  فلسفه سیزده به در جعفر شهری در جلد چهارم کتاب تهران قدیم در خصوص نحوه برگزاری مراسم سیزده به در طهران قدیم چنین نوشته است: «سیزده به در را هر دسته به شکلی برگزار می کردند، در میانشان عده ای هم بدون خانواده و به صورت مردانه دور هم جمع می شدند. عده ای دیگر هم با تفریحات سالم مثل سبزه پای هفت سین به صحرا انداختن، فرش پهن کردن و پختن و خوردن و بگو و بخند وسبزه گره زدن این روز را سپری می کردند.  اما برای خانواده ها روز سیزدهم فروردین آخرین روز تعطیلات نوروزی به حساب می آمد که باید خرده حساب های خود را با آن تصفیه می کردندتا از فردا صبح یعنی چهاردهم به سلامتی و تندرستی به سر کار بروند، به همین جهت یکی دو روز مانده به سیزدهم زن ها بساط این روز را از خریدن و شستن کاهو و جوشاندن سرکه شیره یا سکنجبین تا تهیه غذا فراهم می کردند.  فلسفه این بیرون رفتن از خانه این بود که به نحسی عدد 13 اعتقاد داشتند، چیزی که معلوم نبود از که و از چه زمان باب شده بود اما می گفتند برای اینکه خوشی دوازده روز گذشته را با نحسی سیزده مخلوط نکنیم باید آن را به خانه راه ندهیم به همین جهت به بیرون از خانه می رفتند. غذاهای اصیل روز سیزده به در غذای سیزده به در به دو شکل تهیه می شد، یکی اینکه از شب قبل آن را می پختند و آماده می کردند و نوعی دیگر که صفای بیشتری داشت این بود که اسباب و وسایل آن را تهیه می کردند تا در صحرا طبخ کنند.  غذای این روز معمولاً دمپختک، دمی بلغور و آش رشته بود، که مطبوع ترین غذای سیزده به در محسوب می شد و آنقدر با حوصله تهیه می کردند که بقیه صحرا نشینان به هوس می افتادند، هرچند که حسرتی برای کسی باقی نمی ماند چون هنگام صرف غذا به اطرافیان هم در حد یک پیاله از همان غذا می دادند چون معتقد بودند اگر در میانشان طفل و پسر نابالغ یا زن باردار باشد و دلشان بخواهد، مسئول هستند. تهرانی های قدیم کجا سیزده را به در می کردند؟ بیرون دروازه های دولت زیر سایه درخت های باغ صنیع الدوله و کنار نهرهای منشعب از آن و باغ های اطراف محل برگزاری سیزده به در در تهران قدیم بود.  همچنین بیرون دروازه شمیران کنار جوی خیابان شمیران و سایه درخت های اقاقیا و زبان گنجشک،‌ یا بیرون دروازه دوشان تپه تا خود دوشان تپه و سلیمانیه و باغ وثوق الدوله. عده ای بیرون دروازه دولاب تا منتها الیه دولاب و سبزی کاری ها و سرآسیاب های آن می نشستند،‌ در واقع اینجا بهترین و مرغوب ترین محل برای سیزده به در بود که تهرانی ها به آن هجوم آورده تا از سبزه، آب فراوان و کاهوهای سر از خاک بیرون زده آن استفاده کنند.  بیرون دروازه خراسان، بیرون دروازه شاه عبدالعظیم،‌دروازه قزوین، دروازه باغشاه و امامزاده حسن و باغ های اطراف آن هم از دیگر محل های پرطرفدار برای سیزده به در بود. بخت گشایی با سبزه گره زدن گره زدن سبزه از جمله رسومی بود که همچنان هم ادامه دارد، چون معتقد بودند گره زدن سبزه به خصوص برای دختران دم بخت حاجت را روا می کند به همین خاطر در اولین فرصت خود را به میان سبزه ها انداخته، ساقه های آن را در دست گرفته و با اشعار و جملاتی مثل «سبزی تو از من،‌زردی من از تو» یا «سبزه و سبزه بختی‌، یه شوهر دست به نقدی» یا «سال دیگه،‌خونه شوهر بچه بغل» سبزه ها را گره می زدند. در این روز بستنی فروشهای بشکه به سر، چغاله بادامی ها، گوجه ای ها و کاهویی ها در مسیرهای سیزده به در راه می رفتند و کسب و کارشان حسابی پر رونق می شد. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "72807",
    "title": "کشتی‌ها همچنان از رفتن به سواحل رژیم صهیونیستی خودداری می‌کنند",
    "abstract": "شرکت کشتیرانی رویال کارائیب اعلام کرد که خط کشتیرانی این شرکت که قرار بود از ماه آینده با مبدأ سواحل رژیم صهیونیستی آغاز به کار کند را لغو کرده است.",
    "body": "به گزارش خبرنگار گروه اقتصاد بین الملل خبرگزاری فارس به نقل از رویترز، شرکت کشتیرانی رویال کارائیب اعلام کرد که خط کشتیرانی تفریحی اسرائیل ـ یونان ـ قبرس را که قرار بود از ماه آینده میلادی شروع به کار کند، لغو کرده است. این نخستین بار بود که کشتی اودیسه دریا به شکل تفریحی از سواحل حیفا مسافران را به یونان و قبرس منتقل کند. البته این مسیر دریایی فقط می‌خواست مسافرانی که واکسن کرونا زده‌اند را حمل کند. شرکت رویال کارائیب، در بیانیه خود اعلام کرده به خاطر ناآرامی‌ها در اسرائیل و به طور کلی درگیری‌های نظامی در این منطقه، کشتی اودیسه نتوانسته اقدامات لازم در راستای آماده‌سازی برای انجام سفر را اجرایی کند. اصلی‌ترین مشکل این شرکت درگیری‌های نظامی بین غزه و رژیم صهیونیستی در کنار ناآرامی‌ها در مرز اسرائیل با لبنان است. گویا اودیسه دریاها فعلا در سواحل فلوریدا لنگر انداخته است. پیش‌تر نیز شرکت‌های بزرگ هواپیمایی نظیر لوفتانزا، دلتا ایرلاینز و امریکن ایرلاینز پروازهای خود با مبدأ یا مقصد سرزمین‌های اشغالی را لغو کرده بودند. بنادر و فرودگاه‌های رژیم صهیونیستی به دلیل حملات گسترده موشکی و راکتی نیروهای مقاومت فلسطین بارها و بارها طی روزهای گذشته تعطیل شده است. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "82814",
    "title": "قلب این شاعر خوب کار نمی‌کند/ بستری شدن احمدرضا احمدی در CCU",
    "abstract": "فرزند «احمدرضا احمدی» درباره آخرین وضعیت نوشت: مشکل از باتری قلب پدر است که ضعیف شده و عملکرد قلب را پایین آورده و در نتیجه کلیه به درستی فعالیت نمی‌کند.",
    "body": "به گزارش خبرنگار کتاب و ادبیات خبرگزاری فارس، ماهور احمدی فرزند «احمدرضا احمدی» از شاعران و نویسندگان کشورمان در صفحه‌ای به نام این شاعر از وضعیت جسمی پدرش خبر داد و نوشت: «بابا چند روزی پاش ورم شدید داشت، دکتر داروهاش رو تغییر داد ولی بهتر نشد. دیشب با دکتر تماس گرفتیم و گفت باید سریع بستری بشه. ساعت ١١ دیشب در سی‌سی‌یو بستری شد. مشکل از باتری قلبه که ضعیف شده و عملکرد قلب رو پایین آورده و در نتیجه کلیه درست کار نمی‌کنه. طی چند روز آینده باتری عوض می‌شه. دوستان خوبم حتما شما رو در جریان وضعیت بابا قرار می‌دم. نگران نباشید و مثل همیشه دعاها و انرژی‌های خوب‌تون رو شامل حال بابا کنید.» احمدرضا احمدی در سال ۱۳۸۸ نامزد دریافت جایزه هانس کریستین اندرسن شد. از کتاب‌های او می‌توان به «جای پای عاشقان در برف مانده‌است»، «نمایشنامه‌های شاعر» در چهار جلد، «به سوی تو می‌آیم»، «دری به سوی دریا»، «بدون دریا از قایق می‌نویسم» و از «پنجره مسافرخانه» (رمان تالیفی) اشاره کرد. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "113367",
    "title": "دو ویژگی دیوار که می‌تواند به کمک مشاوران املاک بیاید",
    "abstract": "تقریبا چند سالی می‌شود سایت دیوار امکانی برای بنگاه‌های املاک فراهم کرده تا آگهی‌های خود را با شناسنامه یک بنگاه رسمی منتشر کنند تا کسانی که دنبال خرید یا اجاره خانه می‌گردند راحت‌تر بتوانند به آگهی‌دهنده اعتماد کنند.",
    "body": "تقریبا چند سالی می‌شود سایت دیوار امکانی برای بنگاه‌های املاک فراهم کرده تا آگهی‌های خود را با شناسنامه یک بنگاه رسمی منتشر کنند تا کسانی که دنبال خرید یا اجاره خانه می‌گردند راحت‌تر بتوانند به آگهی‌دهنده اعتماد کنند. هرکدام از بنگاه‌های املاک با ارائه مجوز خود می‌توانند پنل املاک در اختیار داشته باشند که امکانات خیلی بیشتری نسبت به آگهی‌دهنده‌های عادی در اختیار بنگاه‌های املاک می‌گذارد که از جمله آنها می‌توان به صفحه اختصاصی بنگاه در دیوار، امکان مدیریت مشاورانی که در بنگاه املاک مشغول به کار و ارسال آگهی هستند، استفاده از بسته‌های تخفیفی برای انتشار آگهی و استفاده از نردبان، امکان نردبان گروهی آگهی‌ها، دریافت گزارش مصرف، ارتقای راحت‌تر آگهی و همچنین پشتیبانی اختصاصی اشاره کرد. هرچه باشد با اکانت شخصی نمی‌توان به اندازه یک کسب‌وکار فعالیت کرد و برای اینکه آگهی‌ها بازدید بیشتری داشته باشند، راحت‌تر و با هزینه کمتری بتوان آنها را ارتقا داد و از نردبان استفاده کرد، لازم است تا سراغ پنل‎های اختصاصی برویم. شاید همین مورد باعث شده  ۲۰درصد از آگهی‌های حوزه مسکن که در سایت دیوار منتشر می‌شود به پنل‌ املاک مربوط هستند. هرچند این آمار مربوط به دو سال قبل است و آن زمان همچنان یک جای کار ایراد داشت. بررسی‌ها نشان داد بعضی از مشاورانی که دسترسی به پنل املاک دیوار داشتند باز هم سراغ انتشار آگهی شخصی می‌رفتند. چراکه تعداد آگهی‌های قابل انتشار هر مشاور توسط بنگاه املاک تعیین می‌شود و محدودیت‌هایی از نظر تعداد آگهی وجود دارد. برای همین زمانی که تعداد آگهی‌هایی که بنگاه به هر مشاور اختصاص داده تمام می‌شود، مشاور مجبور بود سراغ انتشار آگهی به صورت شخصی برود. در چنین شرایطی دیگر نظارت بر آگهی‌های منتشر شده توسط مدیر آژانس املاک عملا امکان‌پذیر نبود. در چنین شرایطی پنل مشاور می‌تواند در کنار پنل املاک به کمک بنگاه‌ها بیاید. پنل مشاور چطور کار می‌کند؟ همچنین خیلی از مشاوران املاک در برخی محله‌ها هستند که شاید در یک بنگاه به خصوص مشغول به کار نباشند اما با توجه به آشنایی زیادی که به محله دارند، دستی بر آتش مشاوره املاک برده‌اند. شاید به همین خاطر بوده که سایت دیوار پنل جداگانه‌ای برای مشاوران املاک مستقل راه‌اندازی کرده است. این ویژگی که اسمش پنل مشاور است تقریبا اغلب امکانات پنل املاک را دارد ولی در این پنل‌ها خبری از صفحه اختصاصی بنگاه و امکان مدیریت مشاوران نیست چرا که در اصل دیگر بنگاهی در کار نخواهد بود و مشاور خودش همه کاره است. با این تفاوت که مشاور مستقل می‌تواند با پیوستن به یک بنگاه املاک، امکان مدیریت و نظارت را به رئیس بنگاه که پنل املاک را در اختیار دارد هم بدهد. همین موضوع بود که باعث شد سهم ۲۰درصد پنل‌های اختصاصی از آگهی‌های منتشر شده در حوزه مسکن به 34درصد در پایان زمستان سال گذشته افزایش پیدا کند و همچنان این روند صعودی است. علاوه بر مشاوران املاک و بنگاه‌دارها، این موضوع حتی می‌تواند به نفع افراد عادی که به دنبال خرید یا اجاره خانه هستند یا صاحبخانه‌هایی که می‌خواهند ملکشان را بفروشند تمام خواهد شد. چراکه وقتی سهم آگهی‌های شناسنامه‌دار و اطلاعات تایید شده بیشتر شود، با خیال راحت‌تر می‌توان به آگهی دهنده اعتماد کرد. همچنین امکان استفاده از قابلیت زونکن بیشتر و بیشتر خواهد شد.  زونکن چطور کار می‌کند؟ قابلیت زونکن سایت دیوار یک نقطه اتصال بین مالکان و بنگاه‌ها و مشاوران املاک است. احتمالا شما هم به عنوان یک مالک دلتان بخواهد که یک نفر به جای شما جواب تلفن را بدهد و برایتان مشتری پیدا کند. قابلیت زونکن دقیقا همین کارایی را دارد. اگر از حساب شخصی خودتان آگهی در حوزه املاک چه فروش و چه اجاره منتشر کنید، با گزینه زونکن روبرو خواهید شد که می‌توان آن۹ را فعال یا غیرفعال کرد. با فعال کردن زونکن، تمام مشاوران و بنگاه‌ها که با پنل مشاور یا پنل املاک وارد سایت شده‌اند می‌توانند آگهی شما را ببیند و اگر خواستند شما را در پیدا کردن مشتری کمک کنند. اگر یک مشاور املاک خانه شما را آگهی کند، علاوه بر اینکه به جای شما جواب تماس‌های گاه و بی‌گاه مشتریان را خواهد داد، می‌تواند از قابلیت‌های نردبان استفاده کند تا آگهی شما بیشتر از حالت معمولی در صدر فهرست قرار بگیرد و آمار بازدید آن افزایش پیدا کند. همچنین مشاوران مستقل و بنگاه‌ها با مراجعه به سرویس زونکن می‌توانند ببینند کدام صاحبخانه‌ها به دنبال مشاور املاک برای فروش یا اجاره خانه‌شان می‌گردند تا با این کار بتوانند فایل‌های جدیدی را به فایل‌های در اختیارشان اضافه کنند. طبیعتا هرچه تعداد فایل‌های یک بنگاه بیشتر باشد، احتمال پیدا شدن مشتری برای یکی از آنها بیشتر خواهد شد.",
    "label": "اقتصادی",
    "predicted_label": "",
    "prompt_used": ""
  },
  {
    "id": "14393",
    "title": "میزگرد «سفیر عشق»| ای کاش برگردان فارسی کلمه «گیم» برجام بود!/ سال آینده فصل «قیام» و «انتقام» است",
    "abstract": "تهیه‌کننده بازی سفیر عشق گفت: متأسفانه هنوز هم کم‌تر مسؤولی صنعت بازی را جدی می‌گیرد، ای کاش برگردان فارسی کلمه «گیم» بشکه نفت می‌شد، یا برجام، یا دکل نفتی و انرژی هسته‌ای ولی «بازی» نمی‌شد تا آقایان تصمیم‌گیرنده که امضاهای‌شان میلیاردها دلار در این کشور ارزش دارد، می‌فهمیدند کشورهایی هستند که بودجه سالانه‌شان از طریق بازی‌ها تأمین می‌شود.",
    "body": "خبرگزاری فارس؛ سعیده اسدیان: امسال صنعت بازی ایران با یک اتفاق خوب مواجه شد، رویدادی به بزرگی رونمایی از بزرگترین پروژه تاریخی ـ مذهبی ایران در حوزه بازی‌های رایانه‌ای، پروژه‌ ای که کمتر از دوماه از رونمایی و عرضه آن می گذرد و در این مدت کم حالا چشم هر بیننده ای را خیره کرده است. «کیان» در«مختارنامه» داوود میرباقری، این بار در«سفیرعشق» در قد و قامت «مهران» حاضر شده است. «مهران» گیمر را همراه  داستان خود می‌کند تا او را به کوفه سال 61 هجری و هنگامه حضور حضورمسلم بن عقیل(ع) در این شهر ببرد. «سفیرعشق» یک بازی اکشن سوم شخص در سبک Hack and slash، است که نسخه اول آن روی پلتفرم PC منتشر شد، یک بازی شمشیری قصه گو که به گفته سازنده آن همان دلیلی است که بازی «سفیرعشق» را برای مخاطب جذاب خواهد کرد. به همین جهت در یک میزگرد تخصصی که با حضور مهدی جعفری جوزانی تهیه کننده پروژه، عماد رحمانی کارگردان، بنیامین شجاعی مدیر هنری و میلاد علیقلیا کارگردان فنی سفیر عشق در خبرگزاری فارس برگزار شد، این بازی مورد نقد و بررسی قرار گرفت و به سوالات مخاطبان سفیر عشق پاسخ داده شد. آنچه در ادامه می خوانید مشروح گفت و گوی خبرگزاری فارس با تیم سازنده «سفیر عشق» است. فارس: ایده ساخت سفیر عشق از کجا آمد؟ جعفری جوزانی: ایده ای در گذشته در ذهن ما بود تا با الهام از اثر فاخر سریال مختارنامه و پس از استقبال مخاطبان از این سریال روایت تاریخ اسلام در سال های 60 تا 64 درقالب بازی رایانه ای و با یک سه گانه روایت داستانی داشته باشیم که امروز شاهد اولین قسمت از این سه گانه پس از سه سال  هستیم.  فارس: از ویژگی های منحصر به فرد بازی سفیر موردی هست که تاکنون اعلام نشده باشد؟ مهدی جعفری جوزانی: پروژه سفیر عشق در حد خودش چیزی کم از مختارنامه ندارد، ما الان شهرک سینمایی مجازی مکه و کوفه و کلی ادوات جنگی داریم که می توان با آنها پروژه سینمایی ساخت، بزرگترین اتفاق بازی سفیر عشق نیست بلکه رسیدن به یک دستاورد فنی و هنری است که ثمره آن را در نسخه های بعدی یعنی «فصل انتقام»، «فصل قیام» و حتی بازی «ژنرال» خواهید دید. این بازی آنقدر توقع هارا بالا برده که با بازی های خارجی مقایسه می شود، امروز هم تعاریف مخاطبان ما را شگفت زده کرده هم انتقادات که از همه اینها استقبال می کنیم چون باعث شد بازی بیشتر دیده شود، از همه بیشتر از خبرگزاری فارس تشکر می کنم، حمایت این مجموعه از پروژه سفیر عشق چه پیش از تولید و چه بعد از رونمایی و عرضه برای ما میلیون ها تومان ارزش دارد. فارس: سفیر عشق انتشار بین المللی همزمان هم داشت؟ جعفری جوزانی: برای انتشار بین المللی در حال رایزنی هستیم، هدف ما این است که اولاً بازی روی کنسول پلی استیشن بیاید و بعد به صورت اصولی وارد بازار جهانی شود، ما در بازار کشور پخش کننده داریم اما ناشر تخصصی نداریم و اگر در فرآیند رسیدن محصول به دست مخاطب دچار مشکل هستیم به همین دلیل است.  فارس: عرضه داخلی بازی از چه طریق صورت گرفت؟ جعفری جوزانی: عرضه بازی از طریق دو مارکت دیجی کالا و ربیع صورت گرفت و قرار است به زودی دو مارکت دیگر هم اضافه شود، ضمن اینکه ما در تلاش هستیم تا بازی را به صورت دیجیتال هم عرضه کنیم. فارس: برخی از کاربران بازی انتقاداتی نسبت به حرکات صورت شخصیت ها، سرعت کم بازی و عدم اجرا روی برخی سیستم ها داشتند، اینها ایرادات سیستمی کاربران محسوب می شود یا باگ هایی است که باید در نسخه های بعدی سفیر عشق اصلاح شود؟ رحمانی: خوشبختانه واکنش ها نسبت به بازی بیشتر مثبت بوده اما  نباید فراموش کنیم که سالها از عرضه آخرین بازی جدی در ایران می گذرد و چیزی که فراموش شده حداقل سیستم است. در تمام بازی های PC شرکت تولید کننده می گوید برای اینکه بهترین تجربه را از بازی داشته باشید باید فلان CPU، فلان اندازه رم و فلان کارت گرافیک را داشته باشید. من کامنت گرفتم که بازی فریم ریت ندارد، از کاربر می پرسم چه کارت گرافیکی داری می گوید 840M! می گویم حداقل سیستم 87G force است، حتی خیلی از مخاطبان نمی دانند که کارت گرافیک 950 از 870 ضعیف تر است، در حالی که تمام این موارد از طریق سایت سفیر و اینستاگرام اطلاع رسانی شده است چون اینکه کاربران حداقل سیستم رو متوجه شوند و بهترین تجربه بازی را داشته باشند برای ما مهم بود، حتی روی بسته بندی بازی هم تمام اطلاعات درج شده است.  درباره حرکت چشم و صورت کاراکترها هم همین موضوع حداقل سیستم مطرح است، احتمالا برخی مشکل کارت گرافیک داشتند البته حرکت چشم ها یک بحث فنی ساده است که می توانیم در اصلاحات بعدی اضافه کنیم. جعفری جوزانی: دانش مصرف هم مثل دانش نشر نیاز به ارتقا و توجه دارد ،من به عنوان کسی که دو دهه است در این صنعت هستم افتخار می کنم که برای اولین بار بازی ای در کشور تولید شده که حداقل نیازهای سخت افزاری آن برای ٨ ساله پیش است، ما هیچ وقت محصولی نداشتیم که اینگونه باشد. پیش بینی ما برای حجم بازی به این وسعت 49 گیگابایت  بود اما با تلاش بچه ها به 12.5گیگابایت رسید. رحمانی: یک مسأله مهم این است که بازی ها بر اساس قیمت سنجیده می شوند مثلاً  اگر سفیر وارد بازار جهانی شود پیش بینی بین 21.99 تا 24.99 دلار است اما با بازی هایی مقایسه می شود که همگی بالای 60 دلار هستند.  فارس: یکی دیگر از گلایه ها، خش دار بودن بعضی از DVD های بازی بود. جعفری جوزانی: 600 هزار DVD تکثیر شده و 200 هزار پک همگی هم در ایران، حتی در خارج از کشور هم ممکن است در تیراژ بالا مقداری خش و شکستگی وجود داشته باشد، همینجا اعلام می کنم اگر کسی مشکلی دارد می تواند از طریق سایت بازی سفیر به ما اطلاع دهد تا محصول مرجوع و نسخه بدون ایراد تحویل داده شود. البته طی توافق با مارکت های عرضه کننده آنها موظف هستند تا در صورت ایراد بازی را مرجوع کنند. فارس: برخی  از کاربران بازی معتقدند گیم پلی بازی کوتاه است، آیا این نقد را وارد می دانید یا زمان فعلی مطابق با استانداردها بوده؟ شجاعی: از لحاظ گیم پلی ما ساعت بیشتری را در نظر گرفته بودیم و دیزاینرها هم تمام تلاش خود را کردند که نه کپی خاص از بازی خاص باشه و نه ساعت آن کم شود.  از لحاظ زمانی که برای بازی گذاشتیم چیزی از استانداردها کم نداریم اما در نسخه های بعدی این گیم پلی کامل تر می شود، برخی اضافه کاری های بیهوده و صحنه های تکراری با هدف افزایش زمان فقط مخاطب را خسته می کرد، بنابراین کمی بی انصافی است اگر تایم گیم پلی را کوتاه بدانند. فارس: فصل دوم بازی چه تغییراتی دارد؟ علیقلیا: در فصل دوم شخصیت اصلی دیگر مهران نیست، با توجه به اینکه مخاطبان گرافیک کار را خیلی دوست داشتند سعی کردیم این نقطه قوت خودمان رو حفظ کنیم و بهبود ببخشیم، داستان در مکه روایت می شود و لوکیشن ها هم جدید هستند اما فلش بک هایی به کوفه خواهیم داشت. سیستم مورد نیاز برای بازی فصل دوم همچنان همان سیستم سفیر عشق خواهد بود. باید قبول کنیم صنعت گیم وجود ندارد و به جرأت همین تیمی که کار می کنند در حال آسفالت کردن یک جاده خاکی و هموار کردن مسیر برای دیگران هستند.  فارس: معمولاً ساخت بازی های مذهبی و به طور کلی کارهای مذهبی با حساسیت های زیادی همراه است، این حساسیت ها را چگونه مدیریت کردید؟ رحمانی: ما بارها گفته ایم که کار کردن در مورد تاریخ کشور افتخار ماست، عده ای می گویند چرا به سراغ تاریخ ایران نرفتیم، باید بگیوم ما حتی ممکن است در مورد اساطیر شاهنامه هم کار بسازیم و فقط این نیست که به دنبال تاریخ اسلام باشیم. یکی از دلایلی که باعث شده به بازی سازی علاقه پیدا کنم این بود که این حوزه بستر بسیارخوبی برای روایتگری است. این موضوع همیشه یکی از اولویت‌های من بوده و شاید به همین دلیل سراغ ساخت بازی موبایلی نرفتم، هرچند که بازی موبایلی قصه گو که آثار فاخر و با کیفیتی هستند هم در کشور داریم اما من پلتفرم PC را بستر مناسب‌تری برای این کار می‌دیدم. جعفری جوزانی: ما نباید فراموش کنیم که شخصیت اصلی بازی سفیر عشق هم یک ایرانی است، حتی نمادهایی مثل شمشیر و پوشش هم ایرانی است،. حتی علت اینکه ما آقای سالار عقیلی را برای تیتراژ کار انتخاب کردیم هم همین موضوع بود کهصدای سالار عقیلی صدای آثار ماندگار ایرانی است. فارس: آقای رحمانی شما گفته بودید آرزویتان این است که مجدد بازی های PC را در ایران زنده کنید؟ با سفیر عشق این اتفاق افتاده؟ رحمانی: به نظرم ما به زودی خیزش بازی هایPC را بین بچه های تولید کننده خواهیم داشت، متأسفانه مسئولان وقت بنیاد ملی بازی های رایانه ای سالها این اعتماد به نفس را گرفته بودند که این کار شدنی نیست، اما الان کار شروع شده منتها سخت تر است. کارها باید با کیفیت باشد و دیگر هرکسی نمی تواند ورود کند، قطعاً مخاطبان هم از بازی های PC استقبال می کنند.  فارس: اگر بازی اسپویل نمی شود بگویید در فصل های بعدی قرار است مخاطب با چه اتفاقاتی رو به رو شود؟ علیقلیا: فصل سوم هنوز در حد طرح است اما فصل دوم لوکیشن های جدیدتر خواهد شد، بحث بازفایت ها مطرح شده بود که قطعاً آخر بازی یه بازفایت خوب خواهد داشت، سرعت بیشتر و هک اند اسلش بیشتر خواهد بود و ممکن است خون بیشتری هم ببینیم، ضمن اینکه ارتش های بیشتری به تصویر کشیده می شوند که طبیعاتاً صحنه های عظیم تری را خواهند ساخت. رحمانی: خط روایی از جایی شروع می شود که مختار بعد از حادثه کربلا از زندان بیرون می آید و تصمیم می گیرد سفری به مکه داشته باشد، وجود زبیران و بعد برگشت و قیام مختار و رسیدن او  به تخت حکومت را خواهیم داشت. در فصل سوم حکومت به دست مختار است و در قالب سه کاراکتر مأموریت محور برای انتقام بازی ادامه پیدا می کند و در نهایت با پایان انتقام از این سه گانه خداحافظی خواهیم کرد. جعفری جوزانی: ما با مهران در تاریخ سفر خواهیم کرد و قرار است به واسطه او شخصیت های بیشتری  مثل مالک اشتر و حمزه سید الشهدا معرفی شوند، با همین مهران به تاریخ ایران هم سفر خواهیم کرد اما نیاز به زمان داریم چون تا پایان سال آینده درگیر دو نسخه مختار هستیم. فارس: با توجه به اینکه کار دلی انجام شده آیا خاطره یا تجربه خوبی از این کار برایتان به یادگار مانده است؟ رحمانی: ما با هم در طول پروژه بزرگ شدیم و حال خوبی که ایجاد شد تجربه بی نظیری از ترکیب تمام عقاید و احترام به صاحب اصلی پروژه بود، من عمیقاً به این جمله که می گویند امام حسین (ع) برای همه است اعتقاد دارم. جعفری جوزانی: توفیقی دست داد و سال 97 من همزمان با روز روز پرستار و ولادت عقیله بنی هاشم به زیارت حضرت زینب (س)  رفتم و همانجا برای موفقیت این بازی به ایشان متوسل شدم، اتفاق جالب برای من این بود که رونمایی ما به دلیل کرونا از اربعین به روز ولادت حضرت زینب (س) رسید. قطعاً روزی یک کتاب در مورد پروژه و اتفاقاتی که از سر گذراندیم و معجزاتی که در این مسیر دیدیم خواهم نوشت، به عقیده من هرکسی در این پروژه قدم گذاشت حتی شما که الان در حال گفت و گو با ما هستید، دعوت شده امام حسین بوده اید.  حرف پایانی؟ جعفری جوزانی: متأسفانه هنوز هم کمتر مسئولی این صنعت را جدی می گیرد، ای کاش برگردان فارسی کلمه گیم بشکه نفت می شد، یا برجام، یا دکل نفتی و انرژی هسته ای ولی بازی نمیشد تا آقایان تصمیم گیرنده که امضاهایشان میلیاردها دلار در این کشور ارزش دارد می فهمیدند کشورهایی هستند که بودجه سالیانه شان از طریق بازی ها تأمین می شود، می فهمیدند ژاپن 6 برابر درآمد نفتی ایران از انیمیشن و گیم کسب درآمد می کند. آن وقت امروز خیلی از مشکلات به خصوص در حوزه اقتصادی را حل کرده بودیم، اما تا این مدل تفکر خسته و کم انرژی و کم توجه وجود دارد افرادی که در این صنعت یا سایر صنایع نخبه هستند به جایی نمی رسند. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "109827",
    "title": "رئیس کمیته جوانان خبر داد: حضور مهدوی کیا در تیم امید قطعی شد",
    "abstract": "رئیس کمیته جوانان فدراسیون فوتبال اعلام کرد حضور مهدوی کیا در تیم ملی امید قطعی شده است.",
    "body": "به گزارش خبرنگار ورزشی خبرگزاری فارس، میرشاد ماجدی رئیس کمیته جوانان فدراسیون فوتبال با اشاره به اهمیت استعدادیابی گفت: پس از دستور رییس فدراسیون اقدامات مربوط به توسعه و استعدادیابی بازیکنان سطح کشور در چند ماه اخیر در دستور کار قرار گرفته است و به زودی نیز از سامانه استعدادیابی رونمایی خواهیم کرد. وی افزود: فدراسیون و شخص رییس آن  علاقمند به استفاده از نیروی جوان، تحصیل‌کرده و فوتبالی است جلسات زیادی در این زمینه برگزار شده است و انشاالله در کنار عزیزانی که در حال حاضر در بعد فنی مشغول به فعالیت هستند، یکی، دو مربی و مشاور خارجی نیز به تیم فنی فدراسیون اضافه خواهد شد. در واقع هدف ما از این اقدام، بهره‌گیری از علم روز دنیا است. عضو هیات رییسه فدراسیون فوتبال تصریح کرد: حضور مهدوی کیا در کنار ما قطعی شده و هاشمیان نیز در چند ماه گذشته کمک زیادی به ما کرده است و همچنان همراهمان خواهد بود. این دو نفر نقاط قوت متمایزی دارند. تجربه حضور در نقاط مختلف جهان را دارند و سابقه کار و اخذ مدارک مختلف در اروپا را دارند و از طرفی نیاز جامعه فوتبال ایرانی را به خوبی می‌شناسند. ماجدی با تاکید بر اینکه تیم منسجمی برای کار در تیم های پایه در حال شکل‌گیری است، اظهار داشت: نگاه ما تغییر شرایط فوتبال پایه کشور از نتیجه‌گرایی به آینده سازی است. اینکه تنها به فکر کسب نتیجه در بازی‌ها باشیم را اساسا قبول نداریم و از همین حالا باید به فکر المپیک و جام جهانی های آتی باشیم. به این منظور، با دستور رییس فدراسیون در حال پیگیری اقدامات متعددی هستیم و تا چند روز آینده پیکره اصلی این اقدامات در کل استان‌ها شکل می گیرد تا ضمن رعایت پروتکل‌های بهداشتی، برنامه‌ها را برای آینده‌سازی را آغاز کنیم. وی با اشاره به برخی صحبت‌های کاذب گفت: یکسری از دوستان در روزهای گذشته پالس‌های منفی را در فضای مجازی ایجاد کردند که همه را تکذیب می‌کنم. ما در فدراسیون فوتبال میان رییس، اعضای هیات رییسه و سایر بخش‌ها یک رفاقت و صمیمیت کاری داریم و اجازه نمی‌دهیم که صحبت‌های فضای مجازی اختلافی ایجاد کند. تیمی همفکر هستیم و در آینده‌ای نزدیک با اجرایی کردن کارها جواب منتقدین داده خواهد شد. بخش عظیمی از تلاش ما رشد و اعتلای فوتبال کشور از طریق بسترسازی مناسب در فوتبال پایه است. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "168452",
    "title": "عکسی که بعد از 35 سال دیده شد/ «جواد چریک» غواصان عملیات کربلای 5+تصاویر",
    "abstract": "«جواد چریک» با اینکه به علت جراحت و سوختگی در حال درمان بود، اما وقتی شنید  عملیات کربلای 5 در حال انجام است، به عنوان غواص خط‌شکن وارد شلمچه شد و مدال شهادت را دریافت کرد.",
    "body": "خبرگزاری فارس ـ گروه حماسه و مقاومت: بارها در عملیات‌ها به عنوان خط‌ شکن حضور داشت. چون توان فیزیکی و دانش نظامی‌اش بالا بود، همرزمانش او را «جواد چریک» صدا می‌زدند. در همان زمان جبهه، غواصی و دوره‌های چتربازی را گذرانده بود. البته پیش از آن، سال‌ها در کانون میثم خیابان عبید زاکانی کاراته را تمرین کرده بود. سرنوشت «جواد چریک» در کتابی به نام «چتربازی در امواج» توسط محمدعلی گودینی در  قالب رمان به رشته تحریر در آمد و  این کتاب در اسفند ماه سال ۱۳۹۳ در دوازدهمین جشنواره کشوری سرزمین نور در بخش رمان رتبه نخست را کسب کرد.​ جواد شاعری در مقاومت ۳۳ روزه خرمشهر حاضر بود. در عملیات  فتح‌المبین نیز به عنوان آرپی‌جی زن در منطقه حضور داشت و چند روز بعد در خط مقدم عملیات الی بیت المقدس در حالی که مشغول شلیک آرپی‌جی بود، به دلیل موج انفجار از ناحیه گوش به درجه رفیع جانبازی رسید. شهید جواد شاعری در عملیات کربلای ۴ قرار بود به عنوان غواص دل به امواج خروشان اروندرود بزند که به دلیل سوختگی و جراحت از عملیات باز ماند تا اینکه به او خبر رسید عملیات کربلای ۵ قرار است انجام شود. او مراحل درمان راه رها کرد و به عنوان نیروی خط شکن گردان حضرت علی اکبر(ع) لشکر ۱۰ سیدالشهدا (ع) عازم منطقه شد که ساعتی پس از آغاز عملیات، به همراه همرزمانش در گروهان نصر به دیدار یاران شهیدش شتافت. رضا شاعری که هشت ماه بعد از شهادت برادرش درست در روز تولدش به دنیا آمده است، شهید جواد شاعری را این گونه توصیف کرده است: شاعری‌زاده‌ای از جنس آسمان، برادر جاودانه من از  سمت راست ایستاده: شهید جهانبخش، نفر نشسته بر روی زمین شهید ولی الله محمدی، ناشناس، شهید جواد شاعری. ایستاده از سمت چپ شهید حاجی عسگری نشسته سمت راست جانباز محمدرضا طاهرلو اول این عکس رزمندگان مجاهد لشکر ۱۰ سیدالشهدا (ع) که در میانه آذرماه ۶۵ ثبت شده است، حال و هوای غریبی دارد. از همه بلند بالاتر آقا جواد شاعری ماست. با موهایی درهم تنیده که مشخص است از دل آب بیرون زده‌اند و آقا کاظم بصیر، عکاس نوجوان لشکر سیدالشهدا (ع) تصویرشان را در این قاب ثبت کرده و حالا بعد از ۳۵ سال و اندی به دست ما رسیده است. عکسی که خاطراتی از خواب‌زدگی و خون و خاک و سرما در دل دارد. برادر آسمانی من! هر بار یاد تو و مهر بی‌پایانت در این سال‌ها و آن نگاه نافذ و زلفکان تابیده‌ات می‌افتم، شعر شیخ اجل سعدی شیرازی در ذهنم تداعی می‌شود که گفت: «همه عمر بر ندارم سر از این خمار مستی/ که هنوز من نبودم که تو بر دلم نشستی» آقا جواد عزیزم! دل بردی از من به یغما، ‌ای تُرک غارتگر من! اما انگار قرار بود داغ تو سرآغاز سفر زمینی‌ام به این دنیای مادی باشد. هر بار خاطراتی را که دوستان و همرزمانت از جوانمردی‌ها، تقوا و اخلاصت روایت کرده‌اند، مرور می‌کنم، همزمان با افتخار به وجود آسمانی‌ات، غمی سترگ دلم را به زانو در می‌آورد، غمی جانکاه که از مصاحبت با تو محروم شده‌ام.... تفنگچی‌هایی که حین تمرین و رزم و برقراری امنیت در شهر، سلاح حمایل کرده، با چشم‌هایی نافذ گشت می‌زدند. خیابان‌های شهر شهادت می‌دهند که در ساعت استراحتتان هم با تفنگ خوابیدید و با تفنگ بیدار شدید. چریک‌های تمام‌عیاری که اگر چه از زور خستگی و شب بیداری و پاسداری با چشم‌هایی خون افتاده صبح را شب می‌کردند، اگرچه هنگام مأموریت برای امنیت مردم، کف ماشین‌های نظامی می‌خوابیدند، اما حلقوم اشرارِ کف خیابان‌ها در سال‌های اول انقلاب و بعثی‌های متجاوز در مشتتان بود. گفتم کف ماشین و شما که مخاطب این نوشته‌اید، بهتر می‌دانید که کف ماشین جای بار و بندیل است، نه جای آدمیزاد، اما وقتش که برسد برای بسیجی خداجوی روح الله، سنگری امن است و همان جا می‌شود مامنی برای استراحت در سرمای زمستان یا اتاق هتلی چند ستاره بعد از چند شب بیداری! شهید جواد شاعری دومین نفر از سمت چپ دوم آقا مجتبی پناهی می‌گفت: وقتی ساختمان ناحیه ابوذر را بنّایی کردیم، همه که می‌رفتند باز هم می‌ماندی و کار می‌کردی؛ حتی وقتی ابزار جمع‌آوری نخاله‌های ساختمانی نبود با دستهایت سیمان‌ها را جمع کردی. و یا سیدخانم می‌گفت: وقتی از جبهه آمدی دیگر سر روی بالش نمی‌گذاشتی، می‌گفتی بچه‌های رزمنده سر بر کلوخ‌ها می‌گذارند، دلم نمی‌آید من در رفاه باشم و آن‌ها... با خودم فکر می‌کنم چند ماه در رود کارون و سد دز تمرین غواصی با همرزمانت داشته‌ای، چه مشقت‌هایی را پشت سر گذاشته‌اید، یا ساعاتی قبل از عملیات چه نجواهایی با خداوند داشته‌ای، برای چه کسانی دعا کرده‌ای، چه لحظات معنوی و با شکوهی بوده... مراسم تشییع پیکر مطهر شهید جواد شاعری نمی‌دانم چند بار همه جوانب را سنجیده‌ای، اشنوگلت و لوازم غواصی‌ات را چک کرده‌ای که هر لحظه بهتر در خدمت دستانت باشد تا هنگام یورش به ماشین جنگی دشمن به خوبی به کار بگیری‌شان... مرحوم نادرفرد می‌گفت: هر بار فرصتی می‌یافتی حتماً زیارت عاشورا می‌خواندی و قطرات زلال اشک به پهنای صورت می‌غلطید روی گونه‌هایت و ریش‌های مجعدت. تویی که بساط دعای کمیل‌ات پنج شنبه‌ها در آستان مقدس امامزاده محله‌مان پهن بود و پاتوق عشق بازی ات مسجد حمزه(ع) و دو کوهه بود... اصلاً شیعه امیرالمومنین(ع) همین است دیگر، اهل جهاد و ادب و روضه است. تازه در فرهنگ عزاداری آذری‌هایش در میانه شور حماسی  با غیرت حسینی‌شان می‌گویند «یل یاتار طوفان یاتار یاتماز حسینین پرچمی» و برای آن دو تا دست رشیدی که در صحرای کربلا از تن جدا شدند و داغش انگاری سینه‌ تمام جوانمردان عالم را سوزانده اشک می‌ریزند و این شور شیرین، با دل هر صاحب نظری بازی می‌کند. برادر جاودانه من! شاعری‌زاده آسمانی، مشروطه‌خواه برنو به دستِ تبار ما، که نوجوانی و جوانی پربرکتت به جهاد در راه خدا و هواخواهی از هم محله‌ای‌ها و هم وطنانت گذشت. آقا جواد عزیزم! به قول مرتضای عاشق «ای که بر کرانه ازلی و ابدی وجود برنشسته‌ای، دستی برآور و ما قبرستان‌نشینان عادت سخیف را از این منجلاب بیرون بکش...» اقامه نماز بر پیکر مطهر شهید جواد شاعری سوم این را چندین بار نوشتم که مرگ برادر برای من تجربه‌ای شخصی است و به نظرم این فراق دارای «پیرنگی حماسی» است. به نظرم «برادر» در فرهنگ حماسی، عطر پدر را با خود به همراه دارد، ارتباط و همزادی در موج نگاه ۲ برادر، سراسر حماسه می‌سُراید. این تجربه‌ای است که شاید آن حس حماسی‌اش در میان پدرها و فرزندها هم اتفاق نیفتد. در زیارت عاشورا می‌خوانیم که «الَّذِینَ بَذَلُوا مُهَجَهُمْ دُونَ الْحُسَیْنِ» این مُهجَتَهُ یعنی همان خون قلب است، یعنی اصحاب سیدالشهدا (ع) خونشان را هدیه کردند. برای پیوستن به امام عاشورا باید خونت را، خون قلبت را بگذاری وسط، به قول دوستی هر کسی حسین (ع) را می‌خواهد، جانش را بردارد و بیاید، خوش به سعادت شما و همرزمانت که با روحیه شهادت‌طلبی و با قرار گرفتن در صف غواصان خط شکن لشکر ۱۰ سیدالشهدا (ع) خونتان را در راه اسلام فدا کردید. چراغ یادتان پرفروغ باد.  درباره شهید شهید جواد  شاعری در ۲۴ مردادماه سال ۱۳۴۱ در محله امامزاده حسن تهران به دنیا آمد. او در روز ۱۹ دی ماه سال ۱۳۶۵ در شلمچه در مرحله اول عملیات کربلای ۵ به شهادت رسید. پیکر مطهر این شهید در قطعه ۵۳، ردیف ۳۲، شماره ۱۴ آرام گرفته است. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "29478",
    "title": "زمان مناسب برای کاشت سبزه نوروز/ چه بذرهایی برای سطوح شیب دار مناسب است؟",
    "abstract": "خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم.",
    "body": "به گزارش خبرنگار تفریح و نشاط خبرگزاری فارس، سبز کردن سبزه از قدیم الایام جزو رسوم زیبای ایرانی ها بوده، سنتی کهن که فلسفه آن آغاز سال نو با سرسبزی و طراوت بوده است. بسیاری از مادربزرگ ها دوهفته مانده به عید ظرف های سبزه را به تعداد فرزندان خانواده درست می کردند تا نماد برکت و سرسبزی را با دستان خودشان مهمان خانه های فرزندانشان کنند. سبزه عید در ایام قدیم جعفر شهری در جلد چهارم کتاب طهران قدیم می گوید: «سبزه سبز کردن بنا به سبکی یا سنگینی دستِ سبز کننده،‌ از 20 تا 10 روز مانده به عید صورت می گرفت، به این شکل که خانم خانه به تعداد جمعیت خانواده مشت مشت گندم، عدس یا ماش را طوری که چیزی از آن بر زمین نریزد، در ظرفی سفالی می ریخت و با هر مشت نیت سلامتی، تندرستی،‌ خوشی،‌ خوشبختی، مال و گشایش می کرد.  پس از آن هر روز به دانه ها آب می داد تا در ظرف، کُجه (نیش) زده و به سفیدی بزند، سپس آنها را در دستمال ریخته و سه روز با رطوبت معتدل نگهداری می کرد تا کُجه ها نقره ای شوند، بعد از آن در دوری مسی یا بشقاب و دوری چینی پهن می کرد، رویش دستمال نمدار می کشید و در آفتاب قرار می داد. معتقد بودند اگر سبزه دیر سبز شود، دست سبزه کننده سنگین و کارهایش با معطلی به انجام می رسد و باید با سختی ها دست و پنجه نرم کند، اما زود سبز شدن سبزه نشان از سهولت امور، سبک دستی و موفقیت سبزکننده بود.» بهترین زمان برای کاشت سبزه عید خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم. اول باید بدانید که هر دانه و بذری زمان متفاوتی برای سبز شدن دارد، مثلاً بهترین زمان برای کاشت سبزه گندم 10 روز مانده به عید یعنی 20 اسفندماه است، برای کاشت دانه ماش شما به 12 روز زمان نیاز دارید و سبزه عدس هم 15 روز زمان می برد تا سبز شود.  سبزه ارزن طی 4روز جوانه می زند و بذرهایی مثل شاهی و خرفه هم به 10 روز زمان برای سبز شدن نیاز دارند،‌ دانه سویا 3 تا 5 روز زمان می برد تا جوانه بزند البته باید 6 تا 8 ساعت قبل در آب خیس بخورد. حالا با توجه به این زمان بندی می تواند بذر و دانه مورد نظرتان را برای سبز کردن انتخاب کنید. سبز کردن سبزه روی سطوح شیب دار بذرهای لعاب دار بهترین گزینه برای سطوح شیب دار، کوزه و ... هستند چرا که بعد از خیس خوردن حالت ژله ای به خود می گیرند و قابلیت چسبندگی پیدا می کنند. شاهی، خرفه ، خاکشیر و … جزو این دسته از بذرها هستند. برا شروع باید مقدار مناسبی از بذر مورد نظرتان را بعد از شستشو به مدت 4 ساعت خیس کنید، میزان آب مناسب برای شاهی 5 برابر میزان بذر است.روی سطح مورد نظر را کاملاً مرطوب کنید و با یک لایه پنبه بپوشانید.  روی پنبه تنظیف بکشید و بذرهای خیس خورده را روی آن به طور کامل و یکسان پهن کنید، مجدد سطح کار را خیس کنید و یک کیسه که روی آن دو منفذ هوا ایجاد کرده اید بکشید. روزهای ابتدایی سبزه به 3 بار آبدهی در روز نیاز دارد. بعد از آن که جوانه ها بالا آمد کیسه را بردارید و روزی 2 بار به سبزه آب بدهید تا در نهایت یک سبزه پر و زیبا داشته باشید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "4020",
    "title": "از راه اندازی کمیسیون «فضای بازی» تا نشست «فروش مجازی اسباب بازی در دوران کرونا»",
    "abstract": "شورای نظارت بر طراحی، ساخت و توزیع اسباب‌بازی برای ساماندهی به کافه بازی‌ها، اتاق‌های فرار و فضای بازی کودکان، کمیسیون جدیدی با عنوان «فضای بازی» را راه‌اندازی کرد.",
    "body": "حامد قدیانی: به گزارش خبرنگار تفریح و نشاط خبرگزاری فارس، شش نشستِ تخصصی در ششمین جشنواره ملی اسباب‌بازی کانون پرورش فکری کودکان و نوجوانان با حضور متخصصان داخلی و خارجی برگزار می‌شود. با توجه به شیوع ویروس کرونا و برگزاری مجازی ششمین جشنواره ملی اسباب‌بازی، کمیته علمی این رویداد نشست‌های تخصصی متنوعی را در قالب وبینار برای ارتقای سطح دانش، آگاهی و مهارت فعالان حوزه اسباب‌بازی و عموم مخاطبان تدارک دیده است و برای نخستین بار چند متخصص خارجی نیز در این جشنواره به سخنرانی می‌پردازند. بر همین اساس نشست‌های تخصصی (وبینار) «اسباب‌بازی و علوم شناختی با رویکرد بازی‌های شناختی»، «رویکردهای روان‌شناختی بازی و اسباب‌بازی برای گروه‌های مختلف»، «بررسی ابعاد فرهنگی-اجتماعی اسباب ‏بازی و بازی»‏، «برندینگ و بازارسازی جهانی و منطقه‌ای در صنعت اسباب‌بازی»، «ضرورت‌سنجی پژوهش‌های علمی میان‌رشته‌ای در اسباب‌بازی» و «اقتصاد اسباب‌بازی، فروش و فروش مجازی در دوران پاندمی کووید ۱۹» به ترتیب در روزهای ۲۹ دی و اول، چهارم، ششم، هشتم و یازدهم بهمن از ساعت ۹ تا ۱۲ برگزار می‌شود. در این نشست‌‏ها، متخصصان مطرح بین‌المللی از کشورهای ترکیه، آلمان، هندوستان، فرانسه، دانمارک، امریکا, سوئد و سوئیس به سخنرانی خواهند پرداخت. بر همین اساس، با توجه به مجازی برگزار شدن ششمین جشنواره ملی اسباب‌بازی، امکان حضور تمامی مخاطبان از سراسر جهان در این وبینارها فراهم شده است. علاقه‌مندان می‌توانند برای شرکت در این نشست‏‌های تخصصی به پایگاه جشنواره به نشانی irantoyfestival.ir مراجعه و ثبت‌نام کنند. کمیسیون «فضای بازی» در شورای نظارت بر اسباب‌بازی راه‌اندازی شد نایب رئیس شورای نظارت بر طراحی، ساخت و توزیع اسباب‌بازی با اعلام این خبر گفت: این شورا به عنوان متولی و سیاست‌گذار در حوزه بازی و اسباب‌بازی به عنوان دو وجه مکمل یکدیگر، در راستای اعتلا، ارتقا، ساماندهی، ارائه مجوز و نظارت دقیق بر کافه بازی‌ها، اتاق‌های فرار و فضای بازی کودکان از بهمن سال ۹۹ فصل جدیدی از نظارت با عنوان «کمیسیون فضای بازی» را آغاز خواهد کرد. سیدحسین خادم‌حسینی افزود: بررسی، نقد و تحلیل سناریوی‌های اتاق فرار، بازی‌های رومیزی مورد استفاده در کافه بازی‌ها، بررسی اسباب‌بازی‌های فضاهای بازی کودکان با تکیه بر رویکرد تربیتی و فرهنگی از جمله محورهای مطرح شده در این کمیسیون خواهد بود. وی همچنین اضافه کرد: امروزه تأسیس کافه بازی‌ها در تاکید بر، با هم و در کنار هم بودن و پاسخ به نیاز زندگی کردن اجتماعی در واکنش فطری به حضور انفرادی در فضای بازی مجازی، خلق اتاق‌های فرار بر اساس رشد توانایی حل مسئله و توجه به تفکر و سرگرمی به جای سرگرمی صرف و وجود فضاهای بازی کودکان به عنوان بخشی از الزام‌های موثر در فرایند رشد آن‌ها، از جمله مواردی است که تعریفی نوین از بازی و اسباب‌بازی را به ما ارائه می‌دهد. نمایشگاه آثار تصویرگری نامزدهای ایرانی جایزه هانس‌کریستین ‌اندرسن در این نمایشگاه ۳۴ اثر تصویرگری از فرشید مثقالی، نسرین خسروی، پژمان رحیمی‌زاده، فرشید شفیعی و محمدعلی بنی‌اسدی نامزدهای نهایی جایزه هانس کریستین اندرسن به نمایش گذاشته شده است. بر همین اساس، فرشید مثقالی تنها برنده ایرانی جایزه هانس‌ کریستین ‌اندرسن است و سایر هنرمندان نامزد دریافت این جایزه بوده‌اند. نمایشگاه آثار تصویرگری تا پایان بهمن سال ۱۳۹۹ روزهای شنبه تا چهارشنبه از ساعت ۸:۳۰ صبح تا ۱۴:۳۰ با رعایت دستورالعمل‌های بهداشتی در موزه ملی هنر و ادبیات کودک کانون پذیرای علاقه‌مندان است.  موزه ملی هنر و ادبیات کودک کانون در مرکز آفرینش‌های فرهنگی هنری کانون پرورش فکری کودکان و نوجوانان در خیابان حجاب تهران واقع شده است. علاقه‌مندان همچنین می‌توانند عکس این آثار را در پایگاه خبری کودک و نوجوان کانون پرورش فکری به نشانی kanoonnews.ir دیدن کنند. جایزه هانس کریستین اندرسن یا نوبل کوچک معتبرترین جایزه ادبی و هنری در حوزه ادبیات کودکان است که از سوی دفتر بین‌المللی کتاب برای نسل جوان به منظور بالا بردن سطح ادبی و هنری کتاب‌های کودکان هر دو سال یک بار، به مجموعه آثار یک نویسنده و یک تصویرگر داده می‌شود. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "110146",
    "title": "شفر منتظر پاسخ کی روش به  فدراسیون فوتبال عراق/مربی موقت راهکار جدید حریف تیم ملی ایران",
    "abstract": "فدراسیون فوتبال عراق تا فردا(چهارشنبه) منتظر پاسخ سرمربی سابق ایران می ماند تا تکلیف سرمربی جدیدش را انتخاب کند.",
    "body": "به گزارش خبرگزاری فارس، علی نوری خبرنگار و مجری سرشناس عراقی درباره آخرین اخبار درباره انتخاب سرمربی جدید تیم ملی کشورش، نوشت: یکی از مربیان زیر عراق را هدایت خواهند کرد. کارلوس کی روش گزینه اول و اصلی است. بقیه گزینه ها منتظر هستند که فدراسیون به آنها پیشنهاد بدهد. وی افزود: از دیگر گزینه های فدراسیون انتخاب اسکوب مربی تیم ملی امیدهای جمهوری چک است که تا به عنوان مربی موقت در دو بازی اول مقابل کره جنوبی و ایران در انتخابی جام جهانی روی نیمکت تیم ملی بنشیند. خبرنگار عراقی درباره گزینه های دیگر هدایت تیم ملی کشورش، گفت: وینفرد شفر آلمانی، خوان کارلوس اوسوریو کلمبیایی و همچنین یک مربی ونزوئلایی گزینه های دیگر فدراسیون فوتبال عراق هستند. طبق اعلام این خبرنگار عراقی کی روش تا فردا (چهارشنبه) پاسخ خود را به پیشنهاد رسمی مربیگری در عراق را خواهد داد و در صورت رد پیشنهاد پرونده گزینه های دیگر بررسی می شود و پیشنهادات رسمی به این مربیان ارسال می شود. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "71029",
    "title": "برگزاری ششمین دوره لیگ قهرمانان بازی‌های ویدئویی به صورت آنلاین",
    "abstract": "ششمین دوره لیگ قهرمانان بازی‌های ویدئویی ایران به دلیل شرایط کرونا برای اولین بار به صورت کاملا آنلاین برگزار می‌شود.",
    "body": "به گزارش خبرگزاری فارس به نقل از روابط‌ عمومی بنیاد ملی بازی‌های رایانه‌ای، ششمین دوره لیگ قهرمانان بازی‌های ویدئویی ایران که برگزاری کاملاً آنلاین آن اتفاقی بی‌سابقه در کشور به شمار می آید، با همکاری مشترک بنیاد و آپارات گیم در رشته‌های کلش رویال، FIFA21 PS4و دو بازی ایرانی جذاب «فوتبالیستارز» و «بزن بهادر» برگزار می‌شود. علاوه بر دو بازی کلش رویال، FIFA21که عضو همیشگی مسابقات لیگ قهرمانان بازی‌های ویدئویی ایران در دوره‌های گذشته بودند، دو بازی ایرانی فوتبالیستارز که یک بازی فوتبالی جذاب در ژانر «Soccer Stars» و بازی بزن بهادر با رویکرد حمایت از بازی‌های ایرانی به جمع بازی‌های رقابتی در این دوره از مسابقات لیگ اضافه شده‌اند. ثبت‌نام برای شرکت در ششمین دوره لیگ قهرمانان بازی‌های ویدئویی ایران از 21 تا 27 اردیبهشت ماه از طریق سایت baazico.ir  و به‌صورت آنلاین آغاز می‌شود و ظرفیت ثبت‌نام برای هر کدام از این رشته‌ها 512 نفر است. تاریخ برگزاری دور مقدماتی مسابقات از اول تا 7 خرداد تعیین شده است و زمان برگزاری دور نهایی که در روزهای پایانی خرداد خواهد بود، متعاقبا اعلام می‌شود. براساس برنامه‌ریزی‌های انجام شده تمام مراحل ثبت‌نام، تایید هویت، قرعه‌کشی ثبت نتایج و معرفی قهرمانان به‌صورت آنلاین و با نظارت تیم داوری و پشتیبانی انجام خواهد شد . مرکز مشاوره و تماس بنیاد ملی بازی‌های رایانه‌ای با شماره 58129 021آماده پاسخگویی به سوالات مخاطبان در خصوص روند برگزاری این مسابقات است. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "7706",
    "title": "رقابت سرسخت باربی‌های مجازی با قابلمه‌های پلاستیکی/ «خاله بازی» فرصت حل مشکلات رفتاری بچه‌ها",
    "abstract": "این روزها کمتر دختربچه ای را می بینیم که مشغول جارو زدن فرش خانه کودکانه اش باشد یا در حال پخت و پز غذا روی اجاق گاز اسباب بازی و خواندن لالایی برای عروسکش، جای تمام این ها را موبایل و تبلت پر کرده اند، دخترک انگشتش را روی یک دکمه فشار می دهد و با هر اشاره لباس و آرایش شخصیت درون بازی تغییر می کند.",
    "body": "گروه تفریح و نشاط: بسیاری از ما در گفتگوهای روزمره زمانی که می خواهیم بر سختی و جدیت در کاری تأکید کنیم از اصلاح «مگه خاله بازیه؟» استفاده کرده ایم، اصطلاحی که در دل خود یک بازی ساده و بدون فکر را معرفی می‌کند. خاله‌بازی که زیر مجموعه سرگرمی های گروهی و نمایشی قرار می گیرد و در ایام قدیم و پیش از ظهور بازی های جدید، مهم ترین بازی دخترانه به شمار می رفت اما امروزه و با پیشرفت تکنولوژی، بازی های قدیمی کودکانه مثل خاله بازی و لی لی جای خود را به گیم های درون تبلت، موبایل و کامپیوتر داده اند که نتیجه آن شکل گیری شخصیت هایی به شدت فردگرا، بی مسئولیت و گاهاً عصبی در بین بچه ها بوده، چرا که متأسفانه خانواده ها توجهی به بازی هایی با استانداردهای ویژه برای استفاده فرزندان خود ندارد.  این در حالی است که همه ما بر این باور هستیم که بچه های نسل های گذشته که پدران و مادران ما را هم شامل می شدند، به دلیل سرگرمی های ساده اما پر مفهوم خود افرادی اجتماعی تر، صبورتر و با مسئولیت‌تری بوده‌اند.  حل برخی از مشکلات رفتاری بچه‌ها با خاله‌بازی خیلی از والدین به طور مدام از خجالتی بودن و در برخی مواقع هراس اجتماعی کودک شکایت دارند و برای رفع این مشکلات به انواع و اقسام کتاب های روانشناسی و آموزشی رجوع می کنند اما نمی دانند که ریشه بسیاری از این رفتارها به سبک زندگی کودک و بازی هایی برمی گردد که بچه ها در معرض آنها قرار دارند.  در واقع دخترانی که کودکی خود را با بازی هایی مثل خاله بازی می گذرانند و معمولاً یک وسیله یا عروسک خاص را به همراه دارند استرس کمتری را در بزرگسالی تجربه می کنند و سطح اضطراب و نگرانی هایشان نسبت به بچه هایی که حجم زیادی از وسایل بازی را در اختیار داشته اند کمتر است. از سوی دیگر بازی کردن نقش مادر برای عروسک ها باعث می شود تا کودک در بزرگسالی، مادر موفق تری شده و رابطه بهتری را با همسر و فرزندان خود داشته باشد. در خاله بازی و یا به قول خیلی از بچه ها مامان بازی کودک نقش بزرگسال را برعهده می گیرد و تلاش می کند تا با الگوبرداری از شخصیت مادر خود و یا زنان اطرافش، این نقش را به بهترین شکل ایفا کند.   خاله بازی و مامان بازی دو هدف متفاوت دارند وسایل بازی هم مثل نام آن ساده است، قدیم ترها یک زیرانداز، یک عروسک پارچه ای و چند تکه از ظروف نشکن خانگی وسایل بازی بچه ها را تشکیل می داد و در مواقعی هم بچه ها از چادرهای خانگی و تعدادی بالش برای ساخت خانه شخصی خود استفاده می کردند، اما رفته رفته چادرهای آماده و خانه های بازی جای وسایل قدیمی را گرفت و تعدادی لوازم خانگی اسباب بازی پلاستیکی مثل قابلمه، بشقاب و لیوان، گاز، یخچال و ... به این بازی هویت بیشتری بخشید. البته فرهنگ این بازی می گوید که مامان بازی تفاوتی جزئی اما مهم با خاله بازی دارد، در خاله بازی روابطی که حول محور خانواده و ارتباطات فامیلی است در اولویت قرار می گیرد و کودک برای ادامه بازی خود به افراد دیگری نیاز دارد تا بازی را برای خود ملموس تر کند، اما در مامان بازی کودک و عروسکش محور اصلی داستان هستند و در واقع رابطه مادر – فرزندی حرف اول را می زند.   به خاله‌بازی بچه‌ها توجه کنید و نقشی در بازی به عهده بگیرید جعفر شهری در کتاب «تاریخ اجتماعی تهران در قرن سیزدهم» درباره اسباب بازی های مامان بازی و خاله بازی و نقش آن در زندگی دختران می گوید: «برایش یکی دو عروسک کوچک به اسم بچه می ساختند، در دنبال آن ننو و گهواره و وسائل بچه داری و شوهر داری از استکان، نعلبکی، قوری، سماور عروسک که از سفال ساخته شده در بازار فروخته می شد برایشان می خریدند و همپایشان به بچه قنداق کردن و در گهواره یا ننو خوابانیدن و مهمانی دادن و مهمانی رفتن یاد می دادند...» متأسفانه مشغله‌های کاری و دنیای دیجیتال خیلی از پدر و مادرها را بد عادت کرده، آنقدر که حاضر نمی شوند چند ساعتی را با بچه هایشان همبازی شده و در ضیافت کودکانه شان سهیم شوند، به همین جهت هم برای از سر باز کردن بچه ها یک گوشی موبایل یا تبلت به او می دهند تا هم فرزندشان سرگرم شود و هم فرصتی برای خودشان به دست بیاورند. فرصتی که یا به کارهای ناتمام شان برسند و یا چرخ زدن در فضای مجازی را از دست ندهند اما نمی‌دانند که این روش تربیتی، چه مضراتی برای فرزندشان به همراه دارد. والدین باید بدانند که مشارکت و همراهی شان در روند بازی بچه ها، دلگرمی و نوعی از احساس اعتماد به نفس را در آنها تقویت می کند، خیلی از دختربچه ها با دست زدن به لوازم آرایشی و یا پوشیدن کفش های پاشنه بلند مادر به طور غیرمستقیم در حال فرستادن این پیام هستند که می خواهند مادر را الگوی زندگی خود قرار دهند و در آینده مثل او شوند.  به همین جهت هم والدین باید با این آگاهی که محیط خانه و خانواده بهترین مکان برای یادگیری مهارت در بچه هاست، در مسیر بازی با کودک همراه شوند. کودکی بچه‌ها را به آن‌ها برگردانید خاطره مشترک بچه های دهه 50 و 60 جمع شدن های آخر هفته در خانه مادربزرگ و بازی های ساده و صمیمی در حیاط باصفای آن خانه هاست، جایی که قایم باشک، وسطی و خاله بازی مزه دیگری داشت و حتی گِل بازی و آب بازی در حوض فیروزه ای هم مجاز بود و شب هایش هم به قصه‌های مادر بزرگ ختم می شد.  اما این روزها کمتر دختربچه ای را می بینیم که مشغول جارو زدن فرش خانه کودکانه اش باشد یا در حال پخت و پز غذا روی اجاق گاز اسباب بازی و خواندن لالایی برای عروسکش، جای تمام این ها را موبایل و تبلت پر کرده اند، دخترک انگشتش را روی یک دکمه فشار می دهد و با هر اشاره لباس و آرایش شخصیت درون بازی تغییر می کند، حالا برای دختربچه ها چشیدن طعم یک غذای خیالی از درون قابلمه پلاستیکی و یا بغل کردن عروسکش معنایی ندارد چون انتخاب رنگ لاک، شکل لباس و آرایش صورت عروسک مجازی فرصتی برای تجربه این حس و حال های ناب باقی نگذاشته و نسل جدید را قربانی این شکاف عظیم بین سنت و مدرنیته کرده است. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "66386",
    "title": "به هم ریختگی قیمت نان حاصل اعلام نشدن نرخ مصوب/ نان «رسما» گران نشده است",
    "abstract": "رئیس اتحادیه نانوایان سنتی گفت: به هم ریختگی در قیمت نان نتیجه عدم اعلام قیمت مصوب نان در هرسال براساس افزایش هزینه‌های تولید است.",
    "body": "بیژن نوروز مقدم در گفت‌وگو با خبرنگار اقتصادی خبرگزاری فارس، گفت: قیمت نان به صورت رسمی افزایش نیافته است و هیچ مصوبه دولتی مبنی بر افزایش قیمت نان بعد از آخرین مصوبه در آبان 98 به اتحادیه ابلاغ نشده است. رئیس اتحادیه نانوایان سنتی با بیان اینکه از سال 93 تا  98 قیمت نان هیچ گونه افزایشی نداشت و به مدت 5 سال قیمت‌ها ثابت بود، افزود: بنابراین پیرو درخواست های متعدد اتحادیه در آبان 98 با افزایش 45 درصدی قیمت نان موافقت شد و براین اساس از آخرین افزایش رسمی قیمت نان حدود یک  و نیم سال می‌گذرد. وی با اشاره به افزایش  چند برابری هزینه‌های تولید نان از قبیل دستمزد، اجاره واحد صنفی، انرژی، بیمه، مالیات، حمل و نقل، خمیر مایه و هزینه های معمول زندگی بیان داشت: از ابتدای سال 99 با افزایش چند برابری هزینه‌ها، باید نرخ مصوب نان تغییر می‌کرد تا جوابگوی هزینه‌های تولید باشد. نوروز مقدم اظهار داشت: براین اساس اتحادیه با آنالیز هزینه تولید پیشنهاد قیمت جدید را مراجع ذیربط اعلام کرد، اما تاکنون هیچ پاسخی به صورت رسمی به ما ارائه نشده است. وی با بیان اینکه با توجه به فشار اقتصادی و افزایش هزینه‌ها امکان عرضه نان برای نانوایان به نرخ مصوب سال 98 امکان پذیر نیست، گفت: براین اساس اکثر نانوایی‌ها به صورت غیر رسمی افزایش قیمت نان را اعمال کرده‌اند و شرایط به گونه است که هر نانوایی براساس آنالیز هزینه‌های خود قیمتی را برای نان تعیین کرده است. رئیس اتحادیه نانوایان سنتی با بیان اینکه در حال حاضر قیمت نان چند نرخی است، گفت: به عنوان مثال یک نانوایی لواش ممکن نان را به همان قیمت مصوب گذشته یعنی 300 تومان عرضه کند و واحد دیگری نان لواش را به 400 و واحد سوم 450 تومان عرضه کند. در مورد نان بربری و سایر نان‌ها نیز همین وضعیت حاکم است، مثلا ممکن است، یک واحد نان بربری را به قیمت هزار تومان عرضه کند و واحد دیگری 2 هزار تومان و یا 2 هزار و 500 تومان عرضه کند. وی با تاکید بر اینکه نانوایان چاره ای جز افزایش قیمت ندارند، گفت: این به هم ریختگی در قیمت نان ناشی از عدم اعلام قیمت مصوب در هر سال متناسب افزایش نرخ تورم و هزینه‌های تولید است. نوروز مقدم با اشاره به بخشنامه قیمت نان در سال 98، گفت: در بند آخر بخشنامه آمده بود که این نرخ تا زمانی که قیمت گندم و سایر هزینه‌های تولید افزایش نداشته باشد، ملاک عمل است، بنابراین بخشنامه مذکور اجازه افزایش قیمت نان را در صورت افزایش هزینه‌ها به نانوایان داده است و از نظر ما از ابتدای سال 99 با توجه به  افزایش هزینه‌های تولید نرخ مصوب  سال 98 دیگر ملاک عمل نبود. وی گفت: بنابراین الان به صورت غیررسمی قیمت نان افزایش یافته است، اما هیچ مصوبه‌ای از سوی کارگروه تنظیم آرد و  نان و یا ستاد تنظیم بازار مبنی بر افزایش قیمت نان به ما ابلاغ نشده است. نوروز مقدم اظهار داشت:  درخواست ما سال گذشته افزایش 80 درصدی قیمت نان بود، اما با توجه به افزایش مجدد هزینه‌ها درخواست ما در سال 1400 افزایش 100 درصدی قیمت نان نسبت به قیمت‌های مصوب سال 98 است. وی اظهار داشت: در سال جاری هنوز آنالیز قیمتی از سوی اتحادیه به کارگروه آرد و نان ارائه نشده و آخرین درخواست کتبی ما برای افزایش قیمت نان در تیرماه سال 99 ارائه شده است. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "135343",
    "title": "عدم استفاده از گروه‌های جهادی در رفع تنش آبی روستاها/ آیا برخی کارهای وزارت نیرو پویش و نمایش است؟",
    "abstract": "یک کارشناس آب گفت: اگر زمان صرف شده و پول پرفشاری که در دولت قبل برای نمایش تبلیغاتی مثل طرح الف ب به هدر دادند را صرف جهت دهی نیروهای جهادی می‌کردند، امروز ما علاوه بر داشتن سرمایه انسانی مجرب و جوان، بسیاری از مشکلات موجود را نداشتیم.",
    "body": "به گزارش خبرنگار اقتصادی خبرگزاری فارس، خداوند در قرآن آب را یکی از نعمت‌های الهی برشمرده است و آن را باعث زندگی و شادکامی انسان قرار داده، به‌طوری‌که در سوره طه آیه 53 روی این مطلب تأکید می‌کند و می‌فرماید: \"همان خداوندی که زمین را برای شما مهد آسایش قرار داد و راه هایی در آن ایجاد کرد و از آسمان آبی فرستاد و ما به وسیله این آب انواع گوناگون از گیاهان مختلف از خاک تیره برآوردیم\" کلمه ماء 66 بار در قرآن کریم به کار رفته است. آب علاوه بر خاصیت حیات‌بخشی، خاصیت مهم پاک‌کنندگی را نیز داراست. خداوند متعال در سوره فرقان آیه 48 می‌فرماید: «وَ أَنْزَلْنا مِنَ السَّماءِ ماءً طَهُوراً» و همچنین در سوره روم آیه 50 از باران به‌عنوان رحمت الهی یاد می‌کند و می‌فرماید: به آثار رحمت الهی بنگر که چگونه زمین را بعد از مردنش زنده می‌کند. رسول اکرم (ص) از آب به عنوان سرور مایعات یاد می‌کنند. با توجه به اهمیت غیر قابل انکار مایع حیات، حکومت‌های اسلامی در زمینه تامین آب شرب سالم برای مردم وظیفه دارند و می‌بایست این وظیفه را به بهترین نحو به انجام برسانند. در ایران و پس از انقلاب اسلامی مسئله تامین منابع آبی جزء لاینفک توسعه زیرساخت‌ها در طول 43 سال گذشته قلمداد شده و پیشرفت‌های شگرفتی در این حوزه اتفاق افتاده است. با وجود حرکت به سمت پیشرفت‌های شگفت‌انگیز در این حوزه، همچنان برخی کم و کاست‌ها به خصوص در حوزه آب روستایی مشاهده می‌شود که با اتکا به شیوه‌های صحیح حکمرانی آب باید در جهت رفع این موارد کوشید. بر همین اساس، به منظور بررسی شرایط آب روستایی کشور به سراغ محمد همت، پژوهشگر حوزه آب و فناوری های نوین آبی رفتیم تا پیرامون این مسئله با وی به گفتگو بنشینیم. مشروح این گفتگو به شرح ذیل است:  *13 هزار روستا با مشکل تنش آبی دست و پنجه نرم می‌کند فارس: بخش قابل توجهی از جمعیت کشور در مناطق روستایی متمرکز شده است، متاسفانه در سال‌های اخیر امکانات زیرساختی در این حوزه‌ها به طور قابل توجهی رشد نکرده و یکی از این زیرساخت‌ها مد نظر مسئله آب است. در ابتدای گفتگو ممکن است مختصری در مورد آب روستایی و متولی آبرسانی به روستاها توضیح بفرمایید؟ همت: متولی کلی حوزه آب و به تبع آن آبرسانی به شهرها و روستاها، چه در حوزه آب و چه در حوزه فاضلاب در سطح ملی وزارت نیرو و به طور خاص معاونت آب و آبفا این وزارت است و وظیفه خدمات دهی به مشترکان برعهده شرکت مهندسی آب و فاضلاب کشور است که در استان­های مختلف در قالب شرکت آب و فاضلاب هر استان صورت می­‌گیرد. البته تا حدود دو سال پیش متولی آب و فاضلاب روستایی شرکت­های آب و فاضلاب روستایی بودند که  ساختارشان تماما دولتی بود، ولی از سال 98 به این سو فرآیند ادغام شرکت­های آب و فاضلاب روستایی با شرکت های آب و فاضلاب شهری، شروع شده که در حال حاضر این فرآیند به طور کامل و در تمامی استان ها صورت پذیرفته است. بنابراین متولی آبرسانی و ارائه خدمات در حوزه آب و فاضلاب در استان­های مختلف، شرکت­های آب و فاضلاب استانی هستند. فارس: با توجه به اینکه از لحاظ ساختاری مشخص شد، متولی این حوزه در کشور کدام نهادها هستند، باید بپرسیم، عملکرد این شرکت‌ها چگونه بوده است. به نظر می‌رسد، تعداد روستاهای فاقد آب شرب در کشور بتواند موید این امر باشد.در حال حاضر چه تعداد روستای فاقد آب شرب در کشور وجود دارد؟ همت: بینید به طور کلی در حوزه آب شرب به 2 مشکل اصلی کمی و کیفی می­‌توان اشاره نمود. یعنی مشکلات یا در حوزه کمیت آب و به عبارتی وجود و یا عدم وجود آب کافی تعریف می­شود و یا در حوزه کیفیت آب تعریف می­شوند یعنی آب وجود دارد، ولی کیفیت مطلوب را ندارد. اصطلاحا می­‌گوییم فلان استان یا شهر و یا روستا دارای تنش کمی و یا تنش کیفی است و یا هردو مورد به صورت توامان حادث شده است. با تعریف گفته شده می توان دریافت که تعداد میزان روستاهای دارای تنش آبی نسبی بوده یعنی یک روستا ممکن است امسال دارای تنش آبی باشد، ولی در سال قبل آن این گونه نبوده است یا بالعکس. بنابراین جهت رسیدن به دقیق عبارت آبرسانی پایدار تعریف می‌­شود که در ذیل آن می­‌گویند در یک افق 20 ساله یا 50 ساله با در نظرگیری مولفه‌­های گوناگون به فلان شهر یا روستا آبرسانی پایدار صورت پذیرفته است. به صورت کلی حدود 13 هزار روستا دارای اولویت تشخیص داده شده که برنامه‌ریزی خوبی در حوزه تقنین و بودجه‌ریزی در مجلس برای رفع مشکلات آبی این روستاها صورت پذیرفته است. اگر در دولت قبل، به جای تمرکز بر روی پویش تشریفاتی و بی خاصیتی مثل الف ب، بر روی موضوع آبرسانی روستایی تمرکز شده بود، الان یک قسمت قابل قبولی از مسیر طی شده بود. *ادغام آب و فاضلاب شهری و روستایی منجر به اتفاق جدی نشد فارس: با وجود نهادهای عریض و طویل متولی مسئله آب روستایی در کشور دلیل وجود این تعداد به نسبت زیاد روستاهای دارای تنش آبی در کشور چیست؟ همت: قبل از پاسخ به این سوال سوال ذکر یک نکته بسیار ضروری است. اول اینکه در قریب به 43 سال بعد از انقلاب اسلامی کار بسیار شگرف و بزرگی در حوزه توزیع عادلانه امکانات صورت پذیرفته است. به طوری که در موضوع بحث ما که آب شرب می‌پردازد پیش از انقلاب تقریبا هیچ روستای دارای آب شرب بهداشتی به این معنا که آب تصفیه و سپس توسط خطوط توزیع به درب منزل مردم برده شود، وجود نداشته است، ولی در حال حاضر شاخص برخورداری از آب شرب سالم در روستاهای کشور قریب به 82 درصد است. یعنی 82 درصد روستاهای ما از نعمت آی شرب سالم بهره­‌مندند که میانگین این شاخص در دنیا 53 درصد است. ولی به هر حال از دیدگاه نظام اسلامی وجود حتی یک روستای فاقد آب شرب نیز برازنده نیست. فارس: بله وقتی که حضرت علی (ع) تامین آب شرب سالم برای مردم را از جمله شاخص‌های عملکرد مناسب بر می‌شمارد، طبیعی است حتی یک روستای فاقد دسترسی به آب قابل قبول نیست. همت: در خصوص سوال شما از دیدگاه­های متفاوتی می­‌توان این موضوع را بررسی نمود. اگر از دیدگاه مدیریتی و ساختار حکمرانی آب به موضوع نگاه شود یک دلایل اصلی آن مدیریت دولتی حاکم بر ساختار آب روستایی تا پیش از ادغام در شرکت­های آب و فاضلاب شهری می‌­توان اشاره نمود که بعضا کار به جایی رسیده بوده که هزینه­‌های جاری ساختار آب و فاضلاب روستایی تامین نمی­‌شد چه برسد به گسترش و توسعه خدمات به روستاها. پس از ادغام آب و فاضلاب روستایی به ساختار شرکت­های آب و فاضلاب روستایی نیز علی رغم برخی فواید، اتفاق جدی ای در این حوزه نیفتاد. دلیل اصلی این موضوع از دیدگاه بدنه شرکت­های آب و فاضلاب تفاوت میان قیمت تکلیفی و تمام شده تولید و توزیع آب است. یعنی به عنوان مثال قیمت تولید آب برای فلان استان 1200 تومان به ازای هر متر مکعب است، ولی قیمت فروش آن 700 تومان است که این تفاوت قاعدتا باید از سوی دولت که قیمت را تکلیف می­‌کند جبران شود که تا به امروز این اتفاق نیفتاده است.  *در صورت تحقق اعتبارات قانون بودجه امسال، مشکلات نیمی از روستاهای دارای تنش کشور، حل می‌شود فارس: پس ردپای نظام تعرفه‌گذاری غلط در حوزه آب هم دیده می‌شود؟ همت: همین موضوع باعث زیان شرکت­های آب و فاضلاب شده است. یعنی اسماً شرکت­های آبفا خصوصی هستند، ولی بنا بر دستورالعمل­های دولتی اداره می­‌شوند. نکته دوم عدم مشارکت بخش مردمی و خصوصی در ارائه خدمات آب و فاضلاب است. جهت شفاف تر شدن این موضوع یک مثال بیان می‌کنم. تعداد زیادی روستا وجود داردکه می‌­توان تجهیزات و تاسیسات تامین و تصفیه آن به صورت خودگران و مستقل اداره نمود که اصطلاحا به آن تاسیسات محلی گفته می‌­شود یعنی کار را به دست خود مردم بسپاریم و شرکت­های آب و فاضلاب صرفا نقش حاکمیتی و نظارتی بر حسن انجام کار داشته باشند. ولی الان چه می‌کنیم؟ آب را از کیلومترها دورتر با هزینه‌­های گزاف تصفیه و به روستای مورد نظر منتقل می‌کنیم در صورتی که همان روستا ممکن است خود در کنار یک منبع تامین مطمئن آب از قبیل رودخانه، چاه آب و... باشد. این الگو در خیلی از کشورها در حال انجام است در خیلی از مناطق ایران قابلیت پیاده سازی دارد. * پول کشور را صرف افتتاح های پرسر و صدای الف ب کردند فارس: در بخشی از صحبت­هایتان فرمودید که کارهای خوبی در مجلس شورای اسلامی برای آبرسانی به روستاها صورت پذیرفته است. اساسا مجلس به عنوان یک نهاد تقنینی چگونه به این مسئله ورود کرده است، یعنی امکان‌پذیر است کمی این مسئله را باز کنید؟ همت: یکی از اتفاقات مبارک و می‌توان گفت بی‌سابقه در قانون بودجه سال 1400 در مجلس شورای اسلامی ، توجه ویژه به حوزه آب و فاضلاب بوده است به طوری که در صورت تحقق صد درصدی اعتبارات منظور در قانون بودجه در یک بازه زمانی 2 ساله، می‌­توان شاخص برخورداری از آب شرب روستایی را به 100 درصد رساند. در اعتبارات امسال حدود 7300 میلیارد تومان صرفا برای آب روستایی دیده شده که با این اعتبار می‌­توان مشکل آب 7000 روستا را مرتفع نمود. در صورت تداوم این نگاه مبارک در مجلس، مابقی روستاهای دارای اولویت از مجموع 13 هزار روستای اولویت دار، می تواند در قالب لایحه بودجه 1401 پوشش داده شوند. البته در حوزه محرومیت زدایی هم اعتبارات قابل ملاحظه‌­ای برای موضوعات مرتبط با آب روستایی در نظر گرفته شده که با توجه به احتمال مشارکت ظرفیت گروه­های جهادی و مردمی، باعث امیدواری بسیار برای حل مشکلات آب روستایی به صورت دائم شده است. تمام این ها به شرطی است که یک منطق حرکتی در سیر اقدامات آبفا در راستای استفاده از گروه های پرانگیزه جهادی و مردمی صورت گیرد و مردم در این فرایند مشارکت جدی داشته باشند. در مدیریت قبلی وزارت نیرو متاسفانه آنچه دیده شد تمرکز بر روی حاشیه های بی خاصیت مثل پویش الف ب و عدم بهره گیری از نیروهای جوان و جهادی بود. من به جد از مجلس محترم و سایر نهادهای نظارتی می خواهم به موضوع هزینه‌های صورت گرفته در مدیریت پیشین وزارت نیرو در پویش الف ب و سایر تصمیمات ویرانگر در حوزه آب و برق ورود کرده و نسبت به شفاف سازی این مسائل اقدام کنند. پول کشور را صرف افتتاح های پرسر و صدای الف ب کردند و مردم را درگیر این حجم از مشکلات در حوزه آب و برق کردند. اسم خودشان را هم اساتید مدیریت منابع می گذاشتند و نسخه نویسی هم می‌کردند!  *فقط در مواقع بحرانی یا برای رفع عوارض سومدیریت، به یاد گروه های جهادی افتاده ایم فارس: مشارکت ظرفیت گروه‌های جهادی که در اظهاراتتان به آن اشاره کردید، جزء ظرفیت‌های بی‌نظیری است که بارها مورد تاکید مقام معظم رهبری قرار گرفته است. لطفا بیشتر در خصوص نقش گروه­های جهادی و نوع کمکی که می‌­توانند در مسیر رفع تنش آبی در حوزه روستایی بکنند توضیح بدهید؟ همت: ما در کشورمان ظرفیت مردمی، بی نظیر و عظیمی به نام گروه­های جهادی و مردمی داریم که متشکل از جوانان دغدغه مند، دلسوز، عمدتا تحصیلکرده و متخصص هستند. با اطمینان و اطلاع می‌­گویم داشتن چنین ظرفیتی آرزوی هر کشوری است. متاسفانه ما هر موقع که دچار مشکل یا بحران شدیم، یاد گروه­های جهادی و مردمی افتادیم. بعضا با سوء مدیریت برخی مدیران بحرانی آفرین شده و بعد یاد گروه­های جهادی افتادیم. به نظرم این نوع نگاه، بسیار حداقلی بوده و ظلمی به این ظرفیت عظیم و مردمی کشور است. چرا نباید از این ظرفیت به غیر از حوزه اجرا در حوزه­های مدیریتی، سیاستگذاری، نظارتی و سایر استفاده نمود. فارس: چرا در شرایط عادی از این ظرفیت برای اجرای کارهای روی زمین مانده استفاده نشده است؟ همت: ببینید پول، امکانات، اختیارات قانونی و سایر منابع در اختیار دستگاه اجرایی است این هنر مدیران است که عناصر جهادی و متخصص در راستای حل مشکلات سازمانی و ایضا ارتقا سطح کیفی سازمان خود استفاده کند. نباید استفاده از این ظرفیت در حد شعار باقی بماند. پیشنهاد جدی بنده به مدیران تازه نفس دولت جدید بالاخص وزارت نیرو این است که این ظرفیت چه در ساختار مدیریتی و چه در جایگاه­های اجرایی در استان ها، نهایت استفاده را ببرند. استفاده از این ظرفیت جوان علاوه بر کاهش هزینه­‌ها، باعث تربیت نیروی انسانی کارآمد برای خود مجموعه نیز خواهد شد. وزارت نیرو ظرفیت عظیمی برای پرورش این نیروهای کارآمد دارد که به نظرم در هشت سال گذشته به صورت کامل مغفول مانده است. اگر از این ظرفیت ها به طریق صحیح در سالهای گذشته استفاده می شد و فرایند پرورش آنها نیز به صورت نظام مند در دستور کار قرار می گرفت، شاید اکنون با این حجم از بی درایتی های مدیریتی و مشکلات روبرو نبودیم. شاید اکنون می توانستیم در بدنه وزارت نیرو، شاهد وجود جوانان دغدغه مند و پر انرژی باشیم. اما آیا حالا هم چنین است؟ فارس: آیا تا کنون استفاده از ظرفیت گروه­های جهادی در طرح­های آبرسانی به معنای واقعی کلمه تحقق پیدا کرده و این ظرفیت عظیم در مسیر توسعه زیرساخت‌های کشور هدایت شده است؟ علت بیان این پرسش را با مثالی روشن می‌کنم، ما در حال حاضر موتور جت به نام نیروهای جهادی داریم، آیا این موتورجت بر روی تجهیزات مناسبی نصب شده تا از حداکثر ظرفیت موجود بهره‌ببرد؟ همت: نکته اول اینکه اگر برنامه ریزی  مدیریتی، زمان صرف شده و پول پرفشاری که برای نمایش های تبلیغاتی مثل الف ب به هدر دادند را صرف آموزش، پرورش و جهت دهی نیروهای جوان جهادی می کردند، امروز ما علاوه بر داشتن سرمایه انسانی مجرب و جوان، بسیاری از مشکلات موجود را نداشتیم. تمام وقت یک عده ای صرف راه اندازی پویش شد. آیا واقعا کار وزارت نیرو، راه اندازی پویش و چاق کردن کمپین و هدر دادن منابع مالی برای آن است؟ نکته دوم اینکه تا آنجایی که بنده اطلاع دارم به نسبت ظرفیت عظیم گروه­های جهادی بسیار اندک استفاده شده است.  با توجه به اعتبارات آب روستایی و همچنین اعتبارات محرومیت زدایی منظور در قانون بودجه می­بایست خیلی بیش از این­ها فعال باشند، ولی متاسفانه اقدام موثری در راستای تعامل گسترده بین شرکت مهندسی آب و فاضلاب کشور و گروه­های جهادی دیده نمی­‌شود. گاه بی گاه خبر از تفاهمات منعقد شده بین متولیان گروه­های جهادی و شرکت مهندسی آب و فاضلاب کشور در رسانه­‌ها گاه منتشر می‌­شود، ولی در عمل علی رغم آمادگی گروه­های جهادی، اقدام موثری از سوی دستگاه­های اجرایی در راستای به کارگیری ظرفیت­ گروه‌های جهادی صورت نگرفته است. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "141719",
    "title": "صدور دستور موقت برای خاطیان دیدار خونین فوتبال آذربایجان شرقی/ ارسال گزارش بازی به دادسرا",
    "abstract": "هیات فوتبال آذربایجان شرقی درباره دیدار جنجالی فینال لیگ جوانان این استان دستور موقت صادر کرد.",
    "body": "به گزارش خبرگزاری فارس، در جریان دیدار برگشت فینال لیگ برتر جوانان استان آذربایجان شرقی مورخ 6 مهر که بین تیم های باران اسپورت مرند و ارس تجارت تبریز که تا دقیقه 75 با نتیجه سه بر یک به سود تیم تبریزی در ورزشگاه تختی مرند در جریان بود، هواداران تیم باران اسپورت به بازی هجوم آورده و با سلاح سرد(چاقو و قمه) به بازیکنان تیم میهمان حمله‌ور شدند. هیات فوتبال آذربایجان شرقی ضمن محکوم کردن اتفاقات این دیدار بیانیه ای به شرح زیر صادر کرد: با توجه به وقایع اخیر در بازی فینال روز سه شنبه مورخه ۱۴۰۰/۰۷/۰۶ بین دو تیم ارس تجارت کبود تبریز و باران اسپورت مرند در استادیوم تختی مرند و برابر گزارشات دریافتی از نماینده و ناظر ویژه بازی هیات فوتبال استان آذربایجان شرقی ضمن محکوم نمودن وقایع اخیر در استادیوم تختی مرند، با هماهنگی و همکاری نیروی محترم انتظامی شهرستان مرند و استان و بررسی میدانی، اقدام به معرفی خاطیان وقایع اخیر به محاکم قضایی می‌شود تا منبع شاهد چنین اعمالی نباشیم. از خداوند متعال برای مصدومان حادثه شفاء عاجل مسئلت نموده و به مردم شریف و ورزش دوست اطمینان خاطر می‌دهیم که ضمن برخورد با مسببین این حادثه در محاکم قضائی در کمیته انضباطی هیات فوتبال استان نیز شدیدترین محرومیت و محکومیت‌ها برای آنها در نظر گرفته می‌شود. همچنین از ساعت ۱۵ امروز جلسه کمیته انضباطی هیات فوتبال آذربایجان شرقی برای رسیدگی به اتفاقات این مسابقه در دفتر حوزه ریاست هیات فوتبال برگزار شد‌. در این جلسه رئیس هیات فوتبال پس از استماع گزارش نماینده و ناظران بازی از رئیس کمیته انضباطی خواست تا با بررسی دقایق وقایع شهرستان مرند و برخورد شدید در اسرع وقت با خاطیان قضیه داشته باشند. در بازی فینال لیگ جوانان استان متاسفانه ۵ نفر مصدوم و تنها یک نفر  در بیمارستان بستری شد و مابقی بازیکنان پس از مداوا مرخص شدند و در خصوص خاطیان، نیروی انتظامی محترم شهرستان و استان به قضیه ورود و پس از بازجویی و تحقیقات مقدماتی پرونده به محاکم قضائی سپرده شده تا خارج از نوبت با عاملین وقایع در شهرستان مرند برخورد جدی شود. همچنین کمیته انضباطی هیات فوتبال آذربایجان شرقی پس از جلسه امروز خود برای علیرضا گودرزی(رئیس هیات فوتبال مرند) محمد احسانی(مسئول اجرایی هیات فوتبال مرند) و امامعلی‌پور(مسئول کمیته فوتسال هیات فوتبال مرند) را به دلیل عدم ایفای وظایف قانونی و عدم همکاری در برقراری نظم و امنیت مسابقه و همچنین برای حمید حشمت‌یار(سرپرست تیم باران اسپورت مرند) و چهار بازیکن این تیم به نام‌های مجتبی شیرخوار، مهدی شوشتری، مهدی پرستاری و عباس رضایی به دلیل بدرفتاری در قبال مقامات رسمی مسابقه و اشخاص میهمان، خشونت تیمی و تهدیدات، ایراد ضرب و جرح عمدی با استفاده از چاقو و عدم تامین نظم و امنیت در مسابقه دستور موقتی را به این شرح صادر کرد: کمیته انضباطی مستند به ماده ۱۰۰ آئین نامه انضباطی دستور موقت به موضوع تعلیق از مسئولیت ستادی در هیات فوتبال شهرستان مرند و ممانعت از هرگونه  فعالیت در زمینه فوتبال، فوتسال، مدرسه فوتبال و قطع خدمات برای متخلفین را صادر که پس از ابلاغ لغایت سی روز حاوی اعتبار بوده که بلافاصله اجراء می‌گردد. این دستور ظرف دو روز از تاریخ ابلاغ قابل تجدیدنظر خواهی است. با اینحال اعتراض به دستور مانع اجرای آن نخواهد شد. ضمن اینکه در این مدت رای نهایی صادر و مستند به ماده ۲۴ نیز موضوع به جهت رسیدگی قضائی به دادسرای عمومی و انقلاب شهرستان مرند ارسال می‌گردد. انتهای پیام /",
    "label": "ورزشی",
    "predicted_label": "",
    "prompt_used": ""
  },
  {
    "id": "158105",
    "title": "ورود نخستین تور گردشگران فرانسوی به ایران",
    "abstract": "بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.",
    "body": "به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "46520",
    "title": "آغاز رقابت خانواده ها بر سر PS5/ انتشار نخستین تیزر پویش نوروزی بازینو",
    "abstract": "پویش نوروزی «بازینو» با شعار «سال نو، بازی نو» به همت بنیاد ملی بازی‌های رایانه‌ای و همکاری آژانس تبلیغاتی تپسل برای حمایت از بازی‌سازان ایرانی کار خود را آغاز کرد.",
    "body": "به گزارش خبرنگار تفریح و نشاط خبرگزاری فارس، پویش نوروزی «بازینو» با شعار «سال نو، بازی نو» به همت بنیاد ملی بازی‌های رایانه‌ای و همکاری آژانس تبلیغاتی تپسل برای حمایت از بازی‌سازان ایرانی کار خود را آغاز کرد.این پویش با هدف جذب کاربر برای بازی‌های موبایلی مناسب ایرانی در ایام تعطیلات نوروز و با توجه به شرایط کرونایی و لزوم حضور خانواده‌ها در منزل و سرگرم شدن با بازی طراحی شده است و تا ۲۰ فروردین ادامه دارد. تمام خانواده‌ها و علاقه‌مندان با بازی از همین امروز می‌توانند با  با مراجعه به سایت bazino1400.ir با دانلود و نصب بازی‌ها در این پویش نوروزی جذاب شرکت کنند. اما حتماًیادتان باشد که به محض وارد شدن به سایت با وارد کردن شماره موبایل خود ثبت‌نام کنید تا وارد قرعه‌کشی جوایز جذاب بازینو شوید. در ادامه نخستین تیزر پویش نوروزی بازینو را می بینید:  انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "148429",
    "title": "مدافع تیم ملی فرانسه به 6 ماه زندان محکوم شد",
    "abstract": "رسانه‌های اروپایی از محکوم و زندانی شدن 6 ماهه بازیکن فوتبال بایرن مونیخ و تیم ملی فرانسه خبر دادند.",
    "body": "به گزارش خبرگزاری فارس، مدافع تیم ملی فرانسه که با این تیم موفق به قهرمانی جهان در جام جهانی 2018 روسیه شد به دلیل فساد اخلاقی به 6 ماه زندان محکوم شد. لوکاس هرناندز در سال 2017 به دلیل تعرض و ضرب و شتم نامزدش در اسپانیا دستگیر شد. قاضی اسپانیا به همین دلیل حکم داده که این بازیکن باید به مدت 6 ماه روانه زندان شود.  وکلای هرناندز البته سعی دارند تا این نظر دادگاه تجدید شود و به رای اعتراض کردند. این بازیکن در این هفته در لیگ ملت‌های اروپا در ترکیب تیم ملی فرانسه حضور داشت و در مقابل بلژیک به میدان رفت. او اکنون یکی از عناصر خط دفاعی بایرن مونیخ نیز به شمار می‌رود. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "76783",
    "title": "دغدغه واقعی مردم کجا؟ دو قطبی‌های کاذب کجا؟",
    "abstract": "در طول تاریخ زندگی انسان، توزیع و تصاحب «فرصت‌ها»، «منابع» و سایر مواهب خدادادی همواره سر از روحیه فرعونی و تکاثر قارونی در آورده و شکل‌گیری رسوم طبقاتی باعث له شدن اکثریت جوامع شده است. به همین علت خداوند فلسفه ارسال رسل را برای تحقق عدالت اجتماعی معرفی کرده و در تبیین فلسفه انقلاب اسلامی امام خمینی (ره) فرمود: انقلاب کرده‌ایم تا اسلام زنده شود.",
    "body": "به گزارش خبرنگار قرآن و فعالیت‌های دینی خبرگزاری فارس در طول تاریخ زندگی انسان، توزیع و تصاحب «فرصت‌ها»، «منابع» و سایر مواهب خدادادی با غلبه «ملاء» و «مترفین» همواره سر از روحیه علو فرعونی و تکاثر قارونی در آورده است و در سایه شکل‌گیری رسوم طبقاتی باعث له شدن اکثریت جوامع گردیده است و به همین علت ذات اقدس الهی در قرآن کریم فلسفه ارسال رسل را «لِیَقومَ النّاسُ بِالقِسطِ» برای تحقق عدالت اجتماعی در زندگی دنیوی معرفی کرده است و در تبیین فلسفه وجودی و ماهیت انقلاب اسلامی امام خمینی (ره) فرموده‌اند انقلاب کرده‌ایم اسلام زنده شود. زنده شدن اسلام در برقراری همین عدالت موعود و جلوگیری از طبقاتی شدن جامعه در سایه حضور مستمر و بدون غفلت در «میدان مقاومت» برای «جهاد اصغر» در تقابل دشمنان بیرونی و مهم‌تر از آن به فرمایش پیامبر اکرم (ص) «جهاد اکبر» است برای نجات از تسویلات نفس طماع خود در لغزشگاه تکاثر دنیوی، و لذا این انحراف از اهداف متعالی اسلام و انقلاب اسلامی مردمی است که با نثار خون و ایثار جان و مال و سلامتی پس از چهل سال، از «رسم برادری»، «ایثار و شهادت»، «جهاد سازندگی»، «روحیه بسیجی»، «دغدغه مردم»، «جامعه علوی»، «اسلام ناب محمدی» و «مکتب قرآنی» برسیم به انحرافاتی از قبیل «اشرافی‌گری سیاه»، «حقوق‌های نجومی»، «ویژه خواری»، «جامعه مدنی»، «اسلام ایرانی»، «مکتب ایرانی»، «اسلام رحمانی»، «سلبریتی‌ها»، «باستی هیلز»، و هکذا به بهانه «صرفه و صلاح و منافع حاکمیت» در «تصمیم‌سازی»، «تصمیم‌گیری»، «نظارت» و «قضاوت» گسترش سیطره و سلطه بر «حقوق شهروندی» به امری عادی تبدیل شود. پس از تجربه یک دوره فترت و انحراف، از دلبستگی به شعارهای گروه‌ها و جناح‌های خو گرفته به قدرت، ثروت و انحصار طلبی طبقاتی، بیائیم از خواب غفلت بیدار شویم و برگردیم به رسم برادری و احیای ارزش‌های فراموش شده حیات بخش اسلام و انقلابی که برای آن هزینه‌های سنگین و غیر قابل جبران داده‌ایم. بیائیم برگردیم از فترت و انحراف تحمیلی خواص بی‌بصریت به فطرت ناب اسلام و انقلاب امام و بیائیم با رای به تغییر و با طرحی نو نسل جدید انقلاب را جایگزین آزموده‌های مردود در ادعای خدمت صادقانه و بدون طمع به امانت مردم بنمائیم، بیائیم با دست رد به سینه اهل گفتمان تفرعن و تکاثر (منافع و مطامع شخصی) و ثروت‌اندوزی خواص و کاهنان معبد عامون برگردیم به گفتمان اصیل انبیاء الهی بعنوان اصلاح طلبان حقیقی اسلام و انقلاب اسلامی یعنی کوثر(منافع، مصالح و سعادت  همه مردم). این سرزمین با قدمت و سابقه سراسر افتخار اقوام و مردان تاریخ سازش سرشار از فرصت‌ها و منابع خدادادی بوده است و تقی‌زاده‌های لیبرال غرب پرست حساب شده آن را به وضع کنونی دچار نموده‌اند و هر چه این ملت ضربه خورده از دامن زدن به قطب بند‌های دشمن ساخته و کاذب برای هدر دادن فرصت‌ها و تحمیل عقب ماندگی به مردم بوده است. قطب‌بندی‌های سنتی دینی، مذهبی، ملیت‌گرایی، قومی و فرقه‌ای و همچنین قطب‌بندی‌های مدرن امروزی همواره ابزار اعمال سلطه و نفوذ و انحراف بدست فریب خوردگان و خناسان بوده است و خواهد بود و نمونه‌های مبتلا به مدرن آن القاء دوقطبی‌های از قبیل «واقع گرا، آرمانگرا»، «جناح چپ، جناح راست»، «اصلاح طلب، اصولگرا»، «اصلاحات سیاسی، اصلاحات اقتصادی»، «سیاست داخلی، سیاست خارجی»، «مردم، حاکمیت»، «دولت با تفنگ، دولت بی تفنگ»، «جنگ، صلح»، «میزمذاکره، میدان مقاومت» و «کلید، چکش» است. طراحان تئوری تفرقه بینداز و حکومت کن، آنها را برای انشقاق در وحدت کلمه و هدردادن فرصت‌ها و منابع کشور به دست خودمان هدف‌گذاری نموده‌اند. مگر خدای متعال نفرمود «وَلا تَنازَعوا فَتَفشَلوا وَ تَذهَبَ ریحُکُم» و لذا باید هوشیار باشیم که دعوای «کلید، چکش» امروز تکرار همان آواز گوساله سامری خناسان برای فریبی جدید است. همچنان که شاهد هستیم رقص«کلید» کاهش رنج، سر از افزایش گنج درآورده است. خدای متعال در قرآن به ما یاد داده است باطل السحر آواز گوساله سامری،کلید قارون و وثن و صنم نمرود و انحصار و تحریم جالوت،  قهر، غضب و غیرت موسی و چکش ابراهیم و حشمت سلیمان است و خلاصه همه دو قطبی حقیقی و اصیل برگرفته از بصیرت دینی در مکتب قرآن همواره دو قطب‌های «کوثری، تکاثری» از قبیل «سحر فرعون، عصا موسی»، «آوازگوساله سامری، حرق و نسف موسی»، «کلید قارون، خسف موسی» و «وثن و صنم نمرود، چکش ابراهیم» بوده است. راه نجات و سعادت ملت بزرگ ایران هجرت از شعارهای انحرافی و انشقاقی و بازگشت به میثاق وحدت بخش «انقلاب اسلامی» و «جمهوری اسلامی» با شعار ورود و خروج صادقانه به عرصه خدمت است. دو قطبی شفاف بخش درد امروز جامعه، دو قطبی و «تولید، قاچاق» است. دو قطبی اولویت دار فردای ایران دو قطبی «دولت با برنامه، دولت بی برنامه» است. دوقطبی امروز نجبگان و حاکمان «مسئولیت پذیری، فرافکنی» و «خدمت، خیانت» است. صیانت از امانت رأی مردم نه تنها در شمارش بلکه در رصد عملکرد منتخب همواره ضرورری است، بیائیم با نگاهی به فرجام مدعیانی که باید الان پاسخگوی خیانت به اعتماد مردم باشند به آینده ایران بیندیشیم. با استعانت از خدای متعال همه با هم با لبیک به فرمان الهی بگویم «رَبِّ أَدْخِلْنِی مُدْخَلَ صِدْقٍ وَأَخْرِجْنِی مُخْرَجَ صِدْقٍ وَاجْعَلْ لِی مِنْ لَدُنْکَ سُلْطَانًا نَصِیرًا»، و یک صدا بگوئیم که راه صلاح و سداد مملکت اسلامی همان راهی است که امام (ره) فرمود و برای اینکه فردای قیامت حجتی برما نباشد که به وصیت امام خود عمل نکرده‌ایم و نگران افتادن انقلاب به دست نااهلان نبوده‌ایم، با تأسی از مولی امیرالمؤمنین مطالبه‌گری فردی را فدای مصلحت و حفظ وحدت جامعه اسلامی و نیروهای انقلاب نمائیم و صراط مستقیم معمار انقلاب وخلف صالحش را سرلوحه عزم خود قراردهیم. وضع موجود نتیجه پشت کردن به فرمایش قرآن در نهی از رکون قلبی به دشمنان دین می‌باشد. بیائیم به خاطر دستمالی قیصریه را آتش نزنیم و یا برای اثبات خود با بی‌اخلاقی تمام، جای شهید و جلاد را عوض نکنیم و محکمات، حرمت‌ها و نوامیس انقلاب اسلامی را قربانی تیزی کلام خود ننمائیم. خاصه اینکه عزت، امنیت و اعتبار خود را مدیون همین ارزش‌ها هستیم. انتخاب رئیس جمهور برای تغییر رنگ، دین، مکتب و قبله  جامعه نیست، بلکه برای اداره امور اجرایی کشور در چار چوب قانون اساسی منبعث از مکتب ناب علوی یعنی ولایت فقیه و بیزاری از «کُلِّ وَلِیجَةٍ دُونَهُمْ» است،  براساس اخلاق قرآنی اعتقاد براین است کسی که در جایگاه رئیس جمهوری قرار می‌گیرد و طبق فرمایش رهبری معظم بیش از 99 درصد منابع و ابزار اعمال حاکمیت را بدست می‌گیرد، صحبتش باید «قَولًا سَدیدًا»، «قَوْلًا مَعْرُوفًا» و «قَوْلًا کَرِیماً» باشد نه ادبیات «الْمُرْجِفُونَ فِی الْمَدِینَةِ» که دل مردم را خالی نماید و غافل از «فَلا تُشْمِتْ بِیَ الْأَعْداءَ» باشد. باید حواسمان باشد که مناظره بازی روی سن برای بر باد دادن سرمایه‌های جامعه (مالی، روحی، انسانی و اجتماعی) نیست، بلکه مسابقه اخلاق و ادب در خلال نمایش اثبات ظرفیت، مسئولیت‌پذیری، تحمل چالش و ابهام است، البته نقد عملکرد مدعیان و تبیین توانمندی‌هایشان ضرورتی منطقی است. باوجود این همه نیروی تازه نفس و با انگیزه و دلباخته خدمت بدون چشمداشت به دشمن، تغییر افراد لازمه تحول است. ولی متأسفانه حتی با شعارهای جوان‌گرایی طی سال‌های گذشته با جلب رأی و احساسات جوانان با انگیزه این مرز و بوم بطور غالب شاهد چسبندگی قدرت و چرخش مدیریت در حلقه افراد و افکار تکراری چشم به دست دشمنان و بزک شده با ارزش‌های انقلاب بوده‌ایم. بنابراین الان برای ایجاد تحول مردم گرا چاره و انتخابی جز دگرگونی و تحول مدیریتی نیست و از دل همین گردش نحبگانی زمینه ظهور و بروز «رِجالٌ صَدَقوا ما عاهَدُوا اللَّهَ» امثال سلیمانی‌ها فرآهم شد و شاهد رویش بخش مهمی از سرمایه انسانی ارزشمند این سرزمین بوده‌ایم، نه در سایه راه انداختن «اسب تروا»، علم کردن «آواز گوساله سامری» و رقص «کلید قارونی» و استخدام «سحره فرعونی» و طفره رفتن از پذیرش مسئولیت و تبعاتش. بیائیم عبرت بگیریم از عاقبت کار خواص و اسپانسرهای مسئله‌دار آنها و با سلاخی انصاف، ضربات «چکش» ابراهیم بت شکن را در مصاف با نمرودیان بی رمقم نکنیم ، بلکه برای گذار جامعه از طوفان خیانت مدعیان بی محتوا، نوح وار به کشتی نجات «فَاَنْجَیناهُ وَ مَنْ مَعَهُ فِی الْفُلْکِ الْمَشْحُونِ» بیندیشیم و برای رشد و تعالی صنعت، اشتغال و تحقق «اقتصاد مقاومتی» داوود گونه به «أَلَنّا لَهُ الْحَدِیدَ» دل ببندیم و شفابخش بودن نسخه‌ها و برنامه‌ها در نظر بگیریم. به دست من و توست نیک اختری اگر بد نکاریم نیک اختریم اگر به تحقق عدالت اجتماعی می‌اندیشیم باید با درس گرفتن از «کلید» بدلی موجود، گول زنجیر «اسب تروا» موعود را نخوریم، و موسی‌وار گوساله سامری را به آتش انداخته و داوود گونه حدید قابلیت‌های خود را به «فرصت» برای «مقاوم سازی اقتصاد» ایران تبدیل نمائیم. عدالت یعنی دانه خرمایی را دهان به دهان چرخاندن، تا ذائقه همه شیرین گردد، نه «حقوق‌های نجومی» تصویب کردن و طبقه‌سازی و طبقاتی عمل کردن با رأی مردم. وظیفه حاکمان تأمین مصالح و منافع مشروع عموم است، نه مطامع گروه‌ها، پدرسالارها، مترفین و مرفهین بی‌درد و رفاه طلب، منتخب مردم باید پاسخگوی عموم مردم باشد، نه زیادخواهی جناح ها و ویژه‌خوارها. امیرالمومنین (ع) می‌فرماید: فساد توده مردم، ناشی از فساد خواصّ است. پس اگر خواص ستمگر باشند و در احکام و فرامین خود، ستم و بی عدالتی روا دارند، دیگر به وسیله چه کسی دادِ ستمدیده از ستمگر گرفته شود. لذا شرط نور بخشیدن به دیگران، درخشش خواص است. بنابراین مدعی جلب رای و اعتماد مردم باید حل مشکلات معیشت عموم مردم را دنبال نماید، نه برای تکاثر شخصی و جناحی مردم را دنبال خود بکشد. و نیازی هم به جارو جنجال برای قهرمان سازی، سلبریتی‌سازی و سلبریتی‌بازی نیست. سبلریتی آن کشاورز، کارگر، راننده، صنعت گر، پرستار، پلیس، معلم، متخصص و هنرمند متعهد و...  است که شب و روز عمر وسلامتی خود را مسئولانه و مشفقانه دور از چشم من و تو در خدمت پیشرفت در تولید دانش، اقتدار تولید، رفاه و آسایش و سلامت جامعه خود می‌نمایند و خاری در چشم بدخواهان این مرز و بوم هستند و خدمت صادقانه آنها مولفه استراتژیک در جهت تأمین امنیت و تولید قدرت ملی می‌باشد. در جنگ اقتصادی که ناشی از عملکرد برخی مدعیان است، «مرد میدان» می‌خواهد نه سوار، حشمت سلیمان، چکش ابراهیم و حدید داوود باید نه سفسطه فیلسوف مابانه. کلید، قلم، چکش و شیپور همه با هم، هم افزایی کردند و الان نمادهای فساد و ناکارآمدی با چهره بزک شده جنگ احزاب راه انداختند و به صحنه آمدند و سودای بازی دیگری با معیشت مردم از طریق بدلی جدید را دارند. رفراندم حذف یارانه با نه بلند مردم مواجه شد، رفراندام ناکام بعدی چیست که همچنان دنبال هستند؟ حذف سهام عدالت؟ حذف «چکش عدالت داوودی» یا «حشمت میدان سلیمانی»؟ آیا گریه برای پاسخگوئی کافیست؟! در دادگاه الهی چطور باید جوابگو باشیم؟ دولت تداوم راه حل است یا دولت تغییر؟! اگر گریه بر فرصت سوزی در سرزمین فرصت هاست زهی سعادت، پس چرا بازهم زمین سوخته را رها نمی‌کنید؟ نکند با قیافه و نسخه جدیدی از دوقطبی‌های دشمن ساخته به فریب دیگری دل خوش کرده اند؟ سهم قلم انشاء، کلید اجرا و چکش نظارت و قضا در ناکارامدی و فساد چه بوده است؟ بیائیم با تجربه دیروز و امروز فریب قاسطین بدل کار را نخوریم و اگر برای فردا نقشه کشیدند تا بار دیگر اهم و مهم، زهر و پادزهر و راه و بی راهه را برای اغوای مجدد ما جابجا معرفی نمایند، طبق هشدار «أَفَلَا تَعْقِلُونَ» خدای متعال بیندیشم که آیا اولویت امروز ما برنامه‌های کلیدی برای حل مشکلات اساسی جامعه است یا مشغول کردن مردم به سوت و کف گوساله سامری با رنگ و لعابی جدید. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "118445",
    "title": "حجت‌الاسلام مهدی پیشوایی دار فانی را وداع گفت",
    "abstract": "حجت الاسلام والمسلمین مهدی پیشوایی از اساتید برجسته حوزه علمیه قم دار فانی را وداع گفت.",
    "body": "به گزارش خبرگزاری فارس حجت‌الاسلام والمسلمین «مهدی پیشوایی» از اساتید برجسته حوزه علمیه قم دار فانی را وداع گفت. حجت الاسلام والمسلمین مهدی پیشوایی متولد سال ۱۳۲۱ بود و تاکنون ده‌ها اثر از این محقق و استاد حوزه علمیه قم در باره مسایل مذهبی و تاریخ اسلام و زندگی ائمه اطهار چاپ و منتشر شده است. استاد حجت الاسلام و المسلمین مهدی پیشوایی را از اواخر دهه ۴۰ شمسی و با ماهنامه «درسهائی از مکتب اسلام» می‌شناسیم، که علاوه بر عضویت در هیئت تحریریه، چند سالی نیز مدیریت داخلی آن مجله را به عهده داشت. در طول این سالیان بس دراز، چهره ایشان همیشه قرین تلاش‌های پر ثمر علمی پژوهشی، به ویژه در حوزه تخصصی تاریخ اسلام، بوده است. همینک استاد، مدیریت گروه پژوهشی تاریخ موسسه آموزشی و پژوهشی امام خمینی (ره) و سردبیری فصلنامه علمی تخصصی «تاریخ در اینه پژوهش» را به عهده دارد. استاد پیشوایی سال ها، علاوه بر حوزه، در دیگر مراکز علمی به امر تدریس اشتغال داشته، مراکزی چون: دانشگاه علم و صنعت تهران؛ دانشگاه امام صادق (ع)؛ دانشگاه قم، مرکز جهانی علوم اسلامی؛ موسسه تعلیماتی و تحقیقاتی امام صادق (ع)؛ دارالشفاء قم؛ موسسه آموزشی و پژوهشی امام خمینی (ره) و نیز با شبکه رادیو معارف، به عنوان کارشناس عالی تاریخ و سیره، در ارتباط بوده و هست. عناوین برخی از آثار استاد پیشوایی به قرار ذیل می‌باشند: الف) کتابها: ۱. ارزیابی انقلاب حسین (ریشه‌های تاریخی و اجتماعی و نیز آثار و پیامد‌های حادثه کربلا) ۲. امام حسن (ع) پرچمدار صلح و آزادی ۳. بحث‌هایی از فقه تطبیقی (با همکاری حجت الاسلام گودرزی) ۴. پیشوای آزاده، (زندگانی سیاسی و اجتماعی امام هفتم) ۵. تاریخ اسلام (از جاهلیت تا رحلت پیامبر اسلام) متن درسی حوزه و دانشگاه (جلد دوم این کتاب در قالب تاریخ خلفا در دست اتمام است) ۶. دورنمائی از زندگانی امام باقر (ع) ۷. سیره پیشوایان (زندگانی سیاسی و اجتماعی ائمه معصومین) ۸. شام، سرزمین خاطره‌ها ۹. شخصیت‌های اسلامی شیعه (زندگی نامه تعدادی از صحابه شیعی، مشترکاً با آیت الله جعفر سبحانی) ۱۰. شناخت شیعه (رد وهابیت) ۱۱. قهرمانان راستین (زندگینامه حدود ۲۰ نفر از یاران بزرگ پیامبر اسلام به صورت داستان، ترجمه از عربی به فارسی) ۱۲. مبارزات مسلمانان ترکستان (ترجمه از عربی به فارسی). ب) مقالات: نزدیک به ۲۰۰ مقاله علمی و تخصصی یا ترویجی از استاد در نشریات مختلف به چاپ رسیده است، از جمله: ریشه‌های تاریخی و زمینه‌های اجتماعی عاشورا؛ نقش جبرگرایی در توجیه حادثه عاشورا؛ اربعین حسینی در نگاه تاریخی؛ از سلطان عبدالحمید تا وارثان آتاترک؛ ابو ایوب انصاری در جنگ قسطنطنیه؛ ارزش‌های اخلاقی در مسلخ سیاست جهانی؛ پیشاپیش حوادث؛ دوره فتنه و شبهه؛ راه‌های نفوذ اسرائیلیات در تاریخ اسلام؛ گفتگو میان اسلام و مسیحیت؛ نقش شیعه در تمدن اسلامی؛ مبارزات و انقلاب‌های شیعیان (سلسله مقالات ترجمه و اقتباس از کتاب «جهاد الشیعه» تألیف دکتر سمیرة مختار اللیثی)؛ «طلوع و غروب امپراتوری عثمانی» (سلسله مقالات)؛ نقد دیدگاه گلدزیهر درباره آگاهی پیامبر از آینده دین خود؛ تاملی در آثار و اندیشه‌های ابن خلدون؛ نقد و نظری بر کتاب «تاریخ اسلام» تالیف دکتر محمود طباطبایی؛ نقد و ارزیابی کتاب «تاریخ اسلام؛ از بعثت تا غیبت» تألیف دکتر زرگری نژاد. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "40039",
    "title": "چگونه فضای مجازی را برای بچه ها امن تر کنیم؟ /انواع روش های کنترل برای والدین",
    "abstract": "والدین امروزی با یک چالش بزرگ هم روبرو هستند، ارزیابی جوانب مثبت و منفی آزادی دیجیتالی به فرزندان و تعیین مرزهای این آزادی که همیشه برایشان مسأله مهمی محسوب می شود.",
    "body": "فاطمه خوش‌نما: به گزارش خبرنگار تفریح و نشاط خبرگزاری فارس، والدین در حال تربیت نسل جدیدی از بچه‌ها هستند. کودکان تبلت در دست دارند و نوجوانان برای برقراری ارتباط از گوشی‌های هوشمند استفاده می‌کنند، همچنین اکثر مدارس رایانه و تبلت را در برنامه درسی خود قرار داده‌اند. والدین به فرزندان و نوجوانان خود اجازه می‌دهند تلفن همراه داشته باشند زیرا این کار یک روش عالی برای برقراری ارتباط با آنها است و می‌دانند که فرزندانشان کجا هستند و در چه شرایطی قرار دارند. اما والدین امروزی با یک چالش بزرگ هم روبرو هستند، ارزیابی جوانب مثبت و منفی آزادی دیجیتالی به فرزندان و تعیین مرزهای این آزادی که همیشه برایشان مسأله مهمی محسوب می شود. در همین راستا مریم داوردان، کارشناس تربیتی سامانه کدومو در یادداشتی پیرامون انواع کنترل والدین در عصر حاضر مطالبی را عنوان کرده است که در زیر می خوانید: اکثر والدین می‌دانند که محدود کردن دسترسی کودکان به اینترنت می‌تواند بر توانایی آنها در یادگیری و رشد تأثیر بگذارد اما به این معنا نیست که کودکان را در معرض تهدیدهایی که محتوای آنلاین دارد قرار دهند. به همین خاطر ایجاد شیوه‌ای متناسب و در حالت تعادل، برای والدین تبدیل به یک چالش شده است. صحبت با فرزندمان، تشویق به رفتارهای مسئولانه و ایجاد انعطاف‌پذیری دیجیتالی مسأله مهمی است تا کودکان بدانند که در صورت وقوع اتفاقات ناگوار، چه کاری باید انجام دهند. می‌توانیم از اینترنت پاک برای دسترسی فرزندمان استفاده کنیم، سیم‌کارت کودک و سیم‌کارت دانش‌آموز فقط اینترنت داخلی دارند گرچه محتوای سایت‌های داخلی هم به طور کامل برای کودک امن نیستند اما محدودیت‌های را شامل می‌شوند. علاوه ‌بر آن کنترل‌های والدین هم می‌تواند به ما کمک کند تا در دنیای دیجیتال اطراف خود قدم‌های استوارتری بگذاریم، همان‌طور که به کودک خود یاد می‌دهیم وقتی در خانه تنهاست همه درها را قفل کند، باید آموزش دهیم که نیاز است از سیستم امنیتی در دستگاه‌های خود استفاده کند. انواع کنترل‌ها صحبت درباره کنترل‌ها گاهی اوقات گیج‌کننده است اما در اصل، سه نوع کنترل وجود دارد که والدین باید از آنها آگاه باشند. کنترل‌های سطح شبکه که روی هاب یا روتر تنظیم می‌شوند و برای همه دستگاه‌های متصل به آن هاب یا روتر اعمال می‌شوند (کل خانواده شما را پوشش می‌دهد.) کنترل‌های برنامه روی سیستم‌عامل یا برنامه‌ای که در حال استفاده است تنظیم می‌شوند. نمونه‌هایی از این موارد می‌تواند تنظیماتی باشد که برای گوگل اعمال می‌شود و نیاز است روی هر دستگاهی که فرزند شما به آن دسترسی دارد اعمال شود.کنترل‌های سطح دستگاه روی خود دستگاه مانند تلفن هوشمند تنظیم می‌شوند و صرف‌نظر از نحوه و محل اتصال دستگاه به اینترنت اعمال می‌شوند. در ادامه هر کدام را بیشتر توضیح می‌دهیم: اول) تنظیمات روتر: برای این کار به دو روش می‌توان اقدام کرد: از طریق اپلیکیشن‌های موبایل روتر و دیگری تنظیمات داخلی دستگاه. اگر روتر یا مودم خود را در به تازگی خریده باشید، می‌توانید اپلیکیشن موبایل آن را نصب‌کرده و در قسمت تنظیمات، به بخش ابزارها (Tools) رفته و گزینه‏ی Parental Control را ببینید. در آنجا تنظیماتی را که مایل هستید، انجام دهید. روش دوم همان روش قدیمی که باید از یک مرورگر وب استفاده کرده و آدرس IP گیت‌وی روتر را وارد و بعد رمز عبور ورود به روتر را بزنید و گزینه‏ی parental control را زده و آن را شخصی‌سازی کنید. در تنظیمات روتر می‌توانید گزینه‌های زیر را نسبت به حساسیت‌های خودتان شخصی‌سازی کنید:  محدودسازی ساعت استفاده از اینترنت محدودسازی کلمات و وب‌سایت‌ها توقف وای‌فای از طریق دستورات صوتی که در مودم‌های نسل جدید وجود دارد. دوم) دستگاه‌های مجهز به اینترنت: همه‏ کنسول‌ها و دستگاه‌های اصلی بازی و گوشی و تبلت‌ها دارای کنترل هستند، اکثر کنسول‌ها و دستگاه‌های بازی گوشی و تبلت از طریق اینترنت فعال هستند، برخی از این سیستم‌عامل‌ها به شما این امکان را می‌دهند تا برای هر یک از اعضای خانواده به‌تناسب سن و نیازهایشان تنظیمات خاصی را انجام دهید. رایانه‎‏ شخصی و لپ تاپ با سیستم عامل ویندوز: کاربران ویندوز ۱۰ می توانند با استفاده از ویژگی Family Features کاربران با سن کمتر را اضافه کرده و با استفاده از این ویژگی می توانند از گزینه های کنترل‌کننده‌ای همچون فیلتر کردن برخی از سایت‌ها، ایجاد محدودیت زمانی و اطلاع از موقعیت مکانی کودکان بر اساس مکانی که وارد ویندوز می شوند، بهره گیرند (البته این ویژگی برای تمام دستگاه‌های دارای سیستم عامل ویندوز قابل استفاده نیست). برای فعال کردن این ویژگی به وب سایت account.microsoft.com/family مراجعه کرده و سپس با کلیک بر روی گزینه “Add a Child” یک آدرس ایمیل یا حساب مایکروسافت برای هر یک از کودکان خود ایجاد کنید و یا در صورتی که آدرس ایمیل دارند، آن‌ها را وارد کنید. اکنون شما می‌توانید محدودیت‌هایی برای دسترسی کودکانتان به سایت‌ها و اپلیکیشن‌های مختلف ایجاد کنید و همچنین امکان استفاده از بازی هایی را فراهم کنید که برای رده سنی کودکان شما مناسب باشند. همچنین می توانید مشخص کنید که آن ها اجازه خرید از فروشگاه های اینترنتی را داشته باشند یا نه و امکان بررسی فعالیت های اخیر آن ها نیز وجود دارد. iPhone ، iPad و iPod touch از طریق تنظیماتی که در تنظیمات بخش Screen Time به شما می‌دهد می‌توانید رمز عبور بگذارید، استفاده از Appstore  را محدود کنید، برنامه‌هایی که کودک مجاز به استفاده از آن است را مشخص کنید، محدودیت محتوا و حریم خصوصی را برای فروشگاه تنظیم کنید تا موسیقی و فیلم و بازی‌های مناسب رده سنی کودک اجازه دانلود داشته باشد، محتوای وب را محدود کنید، جستجوی وب سیری را محدود کنید، تنظیمات game center را شخصی‌سازی کنید به طور مثال امکان بازی چندنفره و امکان افزودن دوستان و  ضبط صفحه را محدود کنید. در سیستم عامل ios امکان اضافه‌کردن چند کاربر وجود ندارد. در دستگاه‌های اندروید (دستگاه‌هایی که دارای نسخه اندروید ۵ به بالا هستند) امکان ایجاد چند کاربر وجود دارد. پس از ایجاد کاربر جدید می‌توانید با ایجاد محدودیت‌هایی در حساب کاربری کودکان خود، مانع دسترسی آن‌ها به اپلیکیشن‌ها، بازی‌ها و ویژگی‌هایی را که مناسب سن آن‌ها نیست، شوید. برای ایجاد کاربر جدید در دستگاه‌های اندرویدی، نوار نوتیفیکیشن‌ها را دو بار پایین بکشید و سپس گزینه User را که در قسمت بالای سمت راست صفحه وجود دارد، لمس کنید و در نهایت گزینه Add User را انتخاب کنید. به نسبت رده سنی فرزندانتان می‌توانید تنظیمات دسترسی خاصی به او بدهید. Kids mode اگر از تبلت یا تلفن هوشمندی استفاده می‌کنید که حالت کودک دارد، راهی عالی برای تبدیل دستگاه به فضایی مناسب برای بازی و یادگیری کودک شما در یک محیط امن است. این امکان وجود دارد که دسترسی کودکان را فقط به برنامه‌های خاصی محدود کنید و از طریق یک پین کد اجازه دسترسی به بخش‌های دیگر گوشی یا تبلت را ندهید. این حالت برای اندروید 8 به بعد قابل‌استفاده است. همچنین برای کسانی که ورژن‌های قدیمی دارند می‌توانند با جستجوی Kids Home در فروشگاه گوگل‌پلی چنین نرم‌افزاری را دانلود کنند.  کنسول پلی‌استیشن دارای تنظیمات کنترل والدین هستند که انواع بازی‌های قابل پخش و دانلود و همچنین محتوای ویدئویی قابل‌مشاهده را محدود می‌کند. در قسمت حساب‌های کاربری، می‌توانید یک حساب را به عنوان والدین و حساب‌های فرزندان را تعیین کنید و دسترسی آنها مثل رده سنی، پرداخت درون برنامه‌ای و مانند آن را تعیین کنید. Nintendo Switch  گزینه‌های مختلفی برای کنترل والدین دارد تا والدین بتوانند فعالیت‌های فرزندان خود را محدود یا کنترل کنند. برنامه رایگان کنترل والدین Nintendo Switch انجام این کار را آسان می‌کند، حتی وقتی در خانه نیستید. کنسول  Xbox 360 به شما امکان می‌دهد دسترسی به بازی‌ها، فیلم‌ها را شخصی‌سازی و مدیریت کنید. کنترل والدین به شما این امکان را می‌دهد محتوایی مانند بازی‌ها، فیلم‌ها و نمایش‌های تلویزیونی، دسترسی به Xbox Live و مدت زمان استفاده کاربر از این کنسول را به صورت روزانه یا هفتگی محدود کنید. کنترل‌های والدین را با تعریف حساب کاربری می‌توان تعیین کرد. برای کنسول‌های Xbox One لازم است کاربران با یک حساب کاربری وارد سیستم شوند. کنسول‌ها بر اساس جزئیات دارنده حساب، یک سری تنظیمات پیش‌فرض را اعمال می‌کنند. به عنوان مثال، برای کاربران 17 سال به پایین، خریدها مسدود شده است. دو روش برای تنظیم کنترل والدین در Xbox One شما وجود دارد: یکی از طریق ویژگی \"Family\" که به کاربران امکان می‌دهد حساب‌های کاربری را با هم در یک کنسول گروه‌بندی کنند. یا با ورود جداگانه به حسابی که ممکن است بخواهید آن را محدود کنید. دستگاه‌های دارای Google Play دارای کنترل والدین برای محدودکردن محتوایی هستند که می‌توانید از این فروشگاه در دستگاه خود بارگیری یا خریداری کنید. به طور پیش‌فرض، کنترل‌های والدین خاموش هستند. برای روشن‌کردن آنها، برنامه Play Store را در دستگاه Android خود باز کنید، در پایین گزینه Parental Controls را انتخاب کرده و به گزینه تنظیمات دسترسی پیدا کنید. سوم) موتورهای جستجو این احتمال وجود دارد که کودکان هنگام گشت‌وگذار و جستجو در اینترنت گاهی اوقات با مواردی روبرو شوند که برای سن و مرحله رشد آنها نامناسب است. موتورهای جستجوی اصلی به شما این امکان را می‌دهند تا فیلترهایی مانند Google SafeSearch را تنظیم کنید که به شما کمک می‌کند تصاویر نامناسب را از نتایج خود مسدود کنید. این فیلترها 100٪ دقیق نیستند، اما به شما کمک می‌کنند تا از بیشتر محتوای بزرگسالان جلوگیری کنید. همچنین استفاده از موتورهای جستجوی کودک پسند مانند Swiggle، kidrex، مرورگرهای حلال مانند salamweb  که شامل فیلترهای اخلاقی است. پیشنهاد می‌شود. مشکل این مرورگرهای این است که کمتر محتوای فارسی را پشتیبانی و ارائه می‌کنند. چهارم) برنامه‌های کنترل والدینی از ویژگی‌های نرم‌افزارهای کنترل والدین می‌توان به مدیریت زمان استفاده از دستگاه و مشاهده‏ برنامه‌های در حال استفاده و زمان استفاده از برنامه‌ها، کنترل ساعات کار گوشی و آگاهی از موقعیت مکانی تلفن همراه فرزند، کنترل مرورگر اینترنت، مسدودسازی برنامه‌ها و وبسایت‌ها اشاره کرد. با جستجو کلمه‏ parental control در فروشگاه اپل‌استور یا گوگل پلی می‌توانید تعداد زیادی از این نرم‌افزارها را مشاهده کنید. نکته قابل توجه این است که اکثر این نرم‌افزارها خارجی بوده و برای اینکه از تمامی امکانات آن بهره‌مند شوید نیازمند حق شارژ ماهیانه یا سالیانه است. ماهم سعی کردیم چند نرم‌افزار که رتبه بالاتری در سایت گوگل داشته و امکانات بیشتری در حالت رایگان دارند معرفی کنیم. Qustodio: یکی از نرم‌افزارهای کنترل والدین Qustodio است که مجموعه کاملی از ابزارها برای ایمن نگه داشتن آنلاین کودکان از جمله فیلتر کردن محتوا و محدودیت‌های زمانی ارائه می‌دهد. این نرم‌افزار برای سیستم‌عامل‌های اندروید و ای او اس طراحی شده است. نسخه رایگان این برنامه یکی از جامع‌ترین برنامه‌های کنترل والدین است که به والدین این امکان را می‌دهد قوانین و برنامه‌های زمانی را تنظیم کنند، پورنوگرافی را مسدود کرده و دسترسی به سایر محتوای نامناسب (قمار و مواد مخدر و ...) را تنظیم کنند. در نسخه پولی، همچنین نظارت بر پیامک، شبکه‌های اجتماعی و کنترل‌های هر برنامه به‌صورت مجزا وجود دارد. برای استفاده از نرم‌افزار،  Qustodio Parental Control App را از فروشگاه اپل‌استور یا گوگل پلی بر روی گوشی یا تبلت خودتان (والدین) دانلود نمایید. پس از نصب نرم‌افزار از شما یک آدرس ایمیل فعال و رمز (غیر از رمز ایمیل خودتان) می‌خواهد سعی کنید از رمزهای آسان و آن چه فرزند شما از آن اطلاع دارد استفاده نکنید. چون محدودیت دسترسی‌ها برای فرزندتان بر اساس این رمز خواهد بود، سپس برای تکمیل مراحل ثبت نام پین کدی به آدرس ایمیل شما فرستاده شده که نیاز است به ایمیل خود مراجعه کرده و پین کد دریافتی را وارد نمایید. پس از نصب نرم‌افزار از شما می‌خواهد که اطلاعات فرزندتان که شامل نام، جنسیت و تاریخ تولد به میلادی است را وارد کنید. در مرحله بعد نوع سیستم عامل دستگاه فرزندتان را مشخص کرده و نرم‌افزار Kids App Qustodio را بر روی تبلت یا گوشی فرزندتان دانلود کنید. پس از نصب نرم‌افزار روی دستگاه فرزندتان و وارد کردن آدرس ایمیل و رمزعبوری که ابتدا ایجاد کردید، دو نرم‌افزار به هم متصل شده و فرزند شما هر فعالیتی که انجام دهد، اعم از مشاهده فیلم در یوتیوب، جستجوهای اینترنتی و اپلیکیشن‌هایی که نصب و استفاده می‌کند و موقعیت مکانی‌اش را مشاهده می‌کنید، همچنین با توجه به رده سنی که برای فرزند خود انتخاب کردید سایت‌هایی که مناسب رده سنی فرزند شما نیست بلاک می‌شوند، به طور مثال نگارنده نرم‌افزار را برای یک کودک هشت ساله تنظیم کرد و هنگام ورود به فیلیمو از ورود کودک جلوگیری شد. شما می‌توانید دسترسی فرزندتان به نرم‌افزارهایی که در دستگاه خودش نصب کرده و شما آن را برای استفاده مناسب نمی‌دانید بلاک کنید. برای این کار روی گزینه‏ premium control کلیک کرده و گزینه‏ block را انتخاب کنید. حتی می‌توانید روی هر نرم‌افزار زمان استفاده در روزهای مختلف را محدود یا برای یک روز اجازه استفاده از نرم‌افزار را ندهید. شاید برای شما این سؤال پیش آید که فرزندمان می‌تواند نرم‌افزار را از روی دستگاهش پاک کند یا خیر. باید بگوییم تا زمانی که به رمزی که شما انتخاب کرده‌اید دسترسی نداشته باشد امکان پاک کردن یا مدیریت برنامه‌ها را ندارد به همین دلیل مهم است که رمزی انتخاب کنید که فرزندتان از آن اطلاع ندارند یا برایشان قابل حدس نباشد. از اشکالات این نرم‌افزار این است که نمی‌تواند محتوایی که فرزندمان هنگام استفاده اپلیکیشنی مانند اینستاگرام مشاهده می‌کند را رصد کند یا ویدئوهایی که در آپارات مشاهده می‌کند شناسایی کند. همچنین نسخه رایگان نرم‌افزار برای رصد تنها یک دستگاه می‌توان استفاده کرد. KuuKla Parental Control یکی دیگر از این نرم‌افزارهای اندرویدی کاملاً رایگان، کوکلا است که ویژگی اصلی‌اش محدود کردن دسترسی کودک به نرم‌افزارهای خاص است. این نرم‌افزار بر روی دستگاه نصب می‌شود و از این طریق والدین می‌توانند دسترسی کودکشان را به برنامه‌های مشخص را تعیین کنند به طوری که فقط برنامه‌هایی که کودک می‌تواند به آنها دسترسی داشته باشد در صفحه ظاهر می‌شود، علاوه بر این با ویژگی مدیریت زمان، می‌توانند زمان استفاده فرزندتان را از تلفن همراه و تبلت کنترل کنید.  پس از دانلود برنامه آدرس ایمیل خود به همراه یک رمز (به‌غیراز رمز ایمیل خود) را وارد کنید، یک پین کد به آدرس ایمیل ارسال می‌شود که برای تکمیل ثبت نام باید این پین کد را وارد نمایید و فرآیند ثبت‌نام کامل می‌شود. در مرحله‏ بعد می‌توانید نرم‌افزارهایی که فرزندتان اجازه استفاده دارد را از بین نرم‌افزارهای نصب شده در دستگاه انتخاب نمایید تا فقط این نرم‌افزارها را مشاهده کند. همچنین از بخش Time Management می‌توانید زمان استفاده از نرم‌افزارهایی را که انتخاب کردید برای فرزندتان محدود کنید. از بخش web filter آدرس صفحاتی که می‌خواهید برای کودک بلاک شود را می‌توانید اضافه کنید. SecureTeen Parental Control App امکانات این نرم‌افزار هم مانند Qustodio است در این نرم‌افزار هم ابتدا از شما سؤال می‌کند که دستگاهی که در دست دارید برای والدین است یا کودک، اگر گزینه والدین را انتخاب کنید، ابتدا نرم‌افزار مانیتور مخصوص والدین را نصب می‌کند سپس از شما می‌خواهد که بر روی دستگاه فرزند خود نرم‌افزار مخصوص فرزند را نصب کنید. همچنین می‌توانید از طریق وب سایت برنامه به آدرس www.secureteen.com از امکانات نظارتی نرم‌افزار استفاده نمایید. از ویژگی‌های این نرم‌افزار می‌توان به تعیین محدودیت زمانی استفاده از دستگاه، بررسی حضور آنلاین فرزندمان به صورت شبانه روزی، زمان بندی زمان برای فعال کردن محدودیت زمانی روزانه برای استفاده از تلفن همراه و تبلت، مسدود کردن برنامه‌هایی که مناسب فرزندمان نمی‌دانیم، نظارت بر تمام پیام‌های متنی ارسال شده و دریافت شده از دستگاه کودک، نظارت بر تمام جزئیات تماس، پیگیری کلیه فعالیت‌های فیس‌بوک، گزارش‌های تاریخچه جستجو در وب، ردیابی موقعیت مکانی فرزندمان. در نسخه‏ رایگان این نرم‌افزار امکان نظارت بر محتوای اینستاگرام وجود ندارد اما اگر اشتراک سالیانه این نرم افزار خریداری شود می تواند بر محتوای اینستاگرام و واتس اپ در صورت داشتن اطلاعات فرزندتان دسترسی داشته باشید. نرم‌افزار باغچه: باغچه نرم‌افزار اندرویدی ایرانی است که می‌تواند برای همه افراد خانواده مفید باشد. این نرم‌افزار را برای تمام کسانی که احساس می‌کنند به استفاده از گوشی خود معتاد شده‌اند می‌توان پیشنهاد داد اما علاوه‌برآن کنترل هوشمندانه و همدلانه خوبی برای محافظت از فرزندان در استفاده از گوشی و تبلت است.  بعد از نصب نرم‌افزار می‌توان زمان 10 تا 120 دقیقه‌ای برای دوری از گوشی و تلفن همراه انتخاب کرد، این انتخاب به منزله کاشت بذر یا بوته‌ای است که کاربر انتخاب می‌کند، در طول مدت تمرین دوری از تلفن همراه ضمن نمایش پیام‌های هدف‌دار و امیدبخش، در صفحه موبایل، بذر کاشته شده رشد کرده و تبدیل به بوته یا درختان متنوعی می‌شود. در طول مدتی که این بذر درحال‌رشد کردن است نمی‌توان از تلفن همراه استفاده کرد در غیر این صورت درخت خشک می‌شود. پس هر بوته و درخت کامل نشان‌دهنده موفقیت در ترک وابستگی (اعتیاد) و هر درخت خشک‌شده نشان‌دهنده شکست در این کار است. دستگاه‌هایی با سیستم‌عامل آی‌اواس کار می‌کنند می‌توانند از نرم‌افزار مشابه به نام flora-green focus استفاده کنند. کلام آخر: در این مقاله با انواع روش‌های کنترل والدین آشنا شدیم اما یادآوری این نکته ضروری است که کیفیت رابطه فرزند با والدینش و احساس امنیتی که از کودکی و در موقعیت‌های مختلف در کنار خانواده در یافت کرده و می‌داند آغوش خانواده همیشه برای طرح همه مدل سؤال و مسائلی باز است و بهترین منبعی که می‌توانند اطلاعات درست دریافت کنند خانواده است نه اینترنت و نه حتی دوستانش. همچنین جایگزینی تفریحات مناسب و خانوادگی می‌تواند راهگشا و کلید حل بسیاری از مشکلات است. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "150195",
    "title": "هدفگذاری افزایش رایزنان بازرگانی در کشورهای هدف صادراتی به ۱۲۰ نفر‌",
    "abstract": "رئیس‌کل سازمان توسعه تجارت ایران با اشاره به هدفگذاری افزایش رایزنان بازرگانی  در کشورهای هدف صادراتی به ۱۲۰ نفر، گفت: می‌توان از صادرات به کشورهای همسایه به علاوه چین و هند یکصد میلیارد دلار درآمد ارزی داشت به شرط اینکه شرایط صادرات تسهیل شود.",
    "body": "به گزارش خبرنگار اقتصادی خبرگزاری فارس علیرضا پیمان پاک در برنامه تلویزیونی، اظهار داشت: اگرچه در مورد موضوع صادرات و بخصوص صادرات به کشورهای همسایه در سال های گذشته به دلیل اهمیت آن بسیار صحبت شده است اما از 1200 میلیارد واردات این کشورها سهم ایران کمتر از 20 میلیارد دلار و زیر یک درصد است. * هدف‌گذاری برای افزایش 35 میلیارد دلاری صادرات در 4 سال وی با تاکید بر اینکه برای صادرات پایدار و توسعه آن نیازمند برنامه‌ریزی هستیم، گفت: هدف‌گذاری رئیس جمهور افزایش 35 میلیارد دلاری صادرات در چهار سال آینده است بنابراین در راستای تحقق این مهم برنامه‌ای را با کمک بخش خصوصی تدوین شده است تا براساس این برنامه با پشتیبانی دولت بتوانیم بازارها را در اختیار بگیریم. * درآمد 100 میلیارد دلاری از صادرات به کشورهای همسایه و هند و چین وی افزود: براساس مطالعه سازمان توسعه تجارت ، ایران می‌تواند از صادرات به کشورهای همسایه به‌علاوه چین و هند یکصد میلیارد دلار درآمد ارزی داشته باشد و برای این کار نیز نیازمند اقدامات پیچیده‌ای نیستیم فقط باید شرایط را تسهیل کرد. رئیس کل سازمان توسعه تجارت ایران درباره رایزنان بازرگانی اظهار داشت: براساس مصوب سازمان توسعه تجارت باید در کشورهای هدف صادراتی 60 رایزن داشته‌ باشیم در حالی که تعداد رایزنان بازرگانی ما فعلا به دلیل کمبود منابع 6 نفر است و براساس برنامه‌ریزی‌های انجام شده تا پایان سال جاری تعداد آنها را به 10 نفر افزایش خواهیم داد. وی با بیان اینکه بدنه سازمان توسعه تجارت بزرگ است اما خط مقدم تجارت کوچک است، گفت: برنامه ما کوچک کردن بدنه این سازمان در داخل است. * بازار 1300 میلیارد دلاری هند بدون یک رایزن بازرگانی پیمان پاک با بیان اینکه در برنامه‌های صادراتی به حجم بازارها توجه نشده است، گفت: در حالی که در بازار 1300 میلیارد دلاری هند رایزن بازرگانی نداریم اما در یکی از کشورهای اطراف که رقیب ما به لحاظ تجاری محسوب می‌شود رایزن بازرگانی داریم. وی در مورد انتخاب رایزنان بازرگانی بیان داشت: براساس آئین‌نامه، رایزن بازرگانی باید حتما کارمند رسمی دولت باشد این در حالی است که اگر این فرد از توانایی تجاری برخوردار بود قطعا به امر تجارت می‌پرداخت بنابراین یکی از برنامه‌های ما تغییر این آئین‌نامه است. رئیس کل سازمان توسعه تجارت ایران بیان داشت: در حالی که حجم مراودات تجاری ما با چین چند میلیارد دلار است اما در این کشور فقط دارای یک رایزن بازرگانی هستیم. وی گفت: در تلاش هستیم تا تعداد رایزنان بازرگانی را در کشورهای هدف صادراتی به 120 نفر افزایش دهیم. * سیاستگذاری غلط در رفع تعهد ارزی صادرکنندگان را به مجرم تبدیل کرد معاون وزیر صنعت، معدن و تجارت در مورد موضوع رفع تعهد ارزی اظهار داشت: ساز و کار این مسئله درست نبود، در حالی که صادرکننده در شرایط تحریم و درحالی که منابع ارزی کشور از محل فروش نفت کاهش یافته است طی سال‌های اخیر تامین منابع ارزی کشور را بر عهده داشت اما با مصوبه رفع تعهد ارزی و جرایمی که برای عدم بازگشت ارز در نظر گرفته بود صادرکننده و حتی قهرمان ملی کشور در این حوزه را با سیاستگذاری غلط تبدیل به مجرم می‌کرد‌. وی با تاکید بر اینکه صادرکنندگان در شرایط تحریم کمک حال دولت در تامین منابع ارزی کشور بوده‌اند، افزود: اما سیاستگذاری های غلطی در موضوع بازگشت ارز حاصل از صادرات غیرنفتی توسط صادرکنندگان انجام شد و اگرچه بانک مرکزی مخالف این سیاستگذاری ها بود اما عده‌ای در بالا دست بخشی‌نگری کردند و سیستم را ملی ندیدند و سیاستگذاری‌های ارز را با واقعیت‌های تجاری تطابق ندادند. وی افزود: در حالی که شرکت ملی نفت نتوانسته پول فروش نفت را از بعضی از کشورها برگرداند و 5 یا 10 سال پولش در خیلی از کشورها مانده است‌، چگونه صادرکنندگان می‌توانند سه ماهه ارز حاصل از صادرات را به کشور برگردانند. وی با اشاره به آئین‌نامه مصوب کمیسیون اقتصادی دولت اظهار داشت: براساس این آئین‌نامه اکنون صادرکنندگان به چند روش می‌توانند ارز حاصل از صادرات را به کشور بازگردانند که یکی از این روش‌ها واردات در مقابل صادرات، دیگر تهاتر و همچنین واردات در مقابل صادرات غیر است. پیمان پاک با اشاره به اینکه وزیر صمت اعلام کرده است موضوع رفع تعهد ارزی بازنگری جدی خواهد شد، گفت: هر صادرکننده‌ای به هر میزان صادرات را افزایش دهد از سقف سابقه واردات معاف است. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "78670",
    "title": "این رزمنده هنوز شهیدنشده به او می‌گفتند «عباس شهید»+فیلم",
    "abstract": "شهیدی را پیدا نکرده بودند. خسته بودند و امیدی نداشتند تا اینکه طبق یک رسم قدیمی با بیل مکانیکی خاک روی یکی از جستجوگران ریختند. ناگهان چشم همه به یک سمت رفت. هنوز بازی شروع نشده، تمام شد.",
    "body": "خبرگزاری فارس ـ گروه حماسه و مقاومت: روزها از پی هم گذشته بود، اما هنوز پیکر شهیدی پیدا نشده بود. طبق یک رسم قدیمی میان جستجوگران نور، دست و پای عباس را گرفتند و او را روی زمین خواباندند. دوستانش با بیل مکانیکی روی او خاک ریختند. داشتند تفحص‌بازی می‌کردند. همین که ناخن‌های بیل در زمین فرو رفت و بالا آمد تا خاک را روی عباس بریزند. ناگهان استخوانی نمایان شد. سریع بازی را تمام کردند. به جستجوی پیکر آن شهید پرداختند، اما عباس را رها نکردند و با شوخی به او می‌گفتند: بیچاره شهید تا دید قرار است تو را کنار او دفن کنیم. گفت: دیگر جای من در فکه نیست! باید بروم جایی دیگر برای خودم پیدا کنم. به خاطر همین مجبور شد خودش را به ما نشان دهد. نگاهی که نافذ است ختمی برای یک شهید تفحص از عراق تا شیراز برخی اوقات که برای تفحص شهدا به خاک عراق می‌رفت، مقداری لباس،‌ میوه و سیگار برای عراقی‌ها می‌خرید تا برای تفحص شهدا با آن‌ها بیش‌تر همکاری کنند. این هدیه همراه با مهربانی و خوش اخلاقی عباس آقا موجب شد که دل عراقی‌ها نرم شده و به او علاقه‌مند شوند. وقتی خبر شهادتش به عراقی‌ها رسید، برایش ختم گرفتند. این عشق و علاقه به عباس آقا هم حتی در میان مردم شهرهای دیگر هم رسوخ یافته بود. موقعی که توانست پیکر شهیدی از شیراز را پیدا کند، باعث خوشحالی مردم این شهر شده بود. در اینجا نیز شیرازی‌ها بعد از شهادتش برای عباس آقا ختم گرفتند. شهید عباس صابری عباس شهید می‌خواندنش از ۱۳ سالگی عضو بسیج مسجد نارمک شد و با اینکه هنوز سن و سالی نداشت به جبهه رفت. آن هم به خاطر نعمت خدادادی‌ای که داشت. قد بلندش سنش را بیش‌تر نشان می‌داد. سن شناسنامه‌اش را تغییر داد و حسن برادر بزرگش نیز رضایت‌نامه‌اش را امضا کرد. با عنوان بسیجی در سمت تخریب‌چی و بیسیم‌چی در عملیات‌های والفجر ۸، کربلای ۵، بیت‌المقدس ۲، بیت‌المقدس ۴، بیت‌المقدس ۷ و حتی برخی عملیات‌های برون‌مرزی هم شرکت کرد. وقتی هم جنگ تمام شد، نتوانست از مناطق جنگی دل بکند. برای همین در عملیات‌های تفحص شهدا شرکت کرد. آنقدر عاشق شهادت بود که در زمان زنده‌بودنش دوستانش او را «عباس شهید» صدا می‌کردند. رازی که مناطق جنوب دارند جبهه رفتن را پنهان می‌کرد جانباز شیمیایی بود، اما هیچگاه دنبال مدارک جانبازی‌اش نرفت. یک روز وقتی در منزل بود، خون بالا آورد. با اصرار مادرش به بیمارستان امام حسین (ع) رفت. بعد از معاینه دکتر از او پرسید: خانه شما در منطقه جنگی بوده؟ با ایما و اشاره به مادرش فهماند که دوست ندارد دکتر بفهمد که در جبهه بوده، اما مادر به آرامی به دکتر گفت. دکتر رو به عباس کرد و گفت: به بیمارستان سپاه برو تا بتوانی دوباره به جبهه بروی، اما او قبول نکرد. مدتی را در تهران ماند تا کمی حالش بهتر شد و باز به جبهه رفت. شهید عباس صابری، اولین نفر از سمت چپ اسمش را عباس بگذار هشتم مهر ماه سال ۵۱ در شب میلاد حضرت علی اکبر‌(ع) به دنیا آمد. مادرش قبل از به دنیا آمدنش خواب دید آقایی به او نوید فرزند پسری به نام عباس را داد. حدود یک ماه بعد از تولدش، مریضی سختی گرفت. به طوری که کاملاً‌ بیهوش و دچار خونریزی پوستی شد. مادرش ناگهان یاد خوابش افتاد. دل توی دلش نبود. به امامزاده «سیدنصرالدین» بازار رفت و به حضرت ابوالفضل (ع) متوسل شد. وقتی به خانه برگشت، از بیمارستان زنگ زدند و گفتند پدرش برای گرفتن دارو بیاید. آن ساعات برای مادرش به اندازه یک قرن گذشت تا اینکه پدرش به منزل آمد و گفت: عباس شفا پیدا کرده و حالش خوب است. عباس آقا و پیکرهای تفحص‌شده مراسم حنابندان یک‌نفره چند روز قبل از شهادت قبل از ماه محرم به تهران آمد. وسط‌های صحبت با مادرش گفت: می‌شود برایم حنا بیاوری؟ مادر پرسید: برای چه می‌خواهی؟ گفت: قرار است این دست‌ها قطع شود. مادر با ناراحتی روی دست‌هایش زد و گفت: می‌خواهی من را ناراحت کنی! این چه حرفی است؟ اینقدر اصرار کرد تا مادرش برایش حنا درست کرد. او حنا را گرفت و گفت: این برای علی اکبر (ع)، این هم برای علی اصغر (ع). لبخندی که معنایی دارد هم‌رزمانش می‌گفتند عباس قبل از شهادتش در فکه غسل شهادت کرده بود و زیر لب زمزمه می‌کرد: آرزو دارم در روز عاشورای امسال در محضر امام حسین (ع) باشم. تا اینکه روز پنجم خردادماه سال ۷۵ مصادف با هفتم محرم در فکه که مشغول تفحص شهدا در منطقه عملیاتی والفجر یک بود، در کانالی معروف به «والمری» بر اثر انفجار مین، دو دست و پایش قطع شد و صورتش نیز سوخت. در حالی که او را به بیمارستان منتقل می‌کردند، شهادتین را گفت و شربت شهادت نوشید. تفحص‌بازی جستجوگران نور  درباره شهید روز آخر گفته بود که امروز را به عشق حضرت عباس کار می‌کنم. به من الهام شده که امروز یک شهید پیدا می‌کنیم. آن روز یک شهید را به معراج آوردند. آن هم عباس صابری. او که به عنوان تخریب‌چی از سوی لشکر ۲۷  محمد رسول الله (ص) به مناطق جنگی جنوب و جنوب غرب کشور اعزام شد، ۵ خرداد سال ۷۵ مصادف با ایام تاسوعای حسینی در منطقه فکه حین تفحص پیکر شهدا بر اثر انفجار مین به شهادت رسید. عباس صابری برادر شهیدان حسن و حسین صابری بود. سه برادری که هر سه شهید شدند و مادری که اکنون پیش فرزندان شهیدش است و سه خواهری که هر پنج‌شنبه بر سر مزار برادران شهیدشان می‌روند. مزار شهید عباس صابری در قطعه ۴۰ ردیف ۳۵ شماره ۲۳ در بهشت زهرای تهران قرار دارد. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "8037",
    "title": "نماهنگ «اگر تو مادرم نبودی» با نوای بنی‌فاطمه منتشر شد",
    "abstract": "نماهنگ «اگر تو مادرم نبودی» با نوای سید مجید بنی‌فاطمه به مناسبت ایام شهادت حضرت زهرا(س) در فاطمیه دوم منتشر شد.",
    "body": "به گزارش خبرنگار حوزه مسجد و هیأت خبرگزاری فارس، نماهنگ «اگر تو مادرم نبودی» با نوای سید مجید بنی‌فاطمه به مناسبت ایام شهادت حضرت زهرا(س) در فاطمیه دوم منتشر شد. متن شعر این نماهنگ به شرح زیر است: برای دیدن نشون تو چه‌ کنم من گمشده بدون تو چه کنم شده تشنه هوای تو نفسم به کدوم طرف برم به تو برسم من چی بودم، اگه که تو مادرم نبودی تو که بهونه وجودی، تویی که روضه کبودی مادر جانم، چه خوب حال من کنارت فدای قلب بی‌قرارت، کجا بیام سر مزارت بهترین قصه عاشقانه‌ای علت گریه بی‌بهانه‌ای تو تبسم مادرانه‌ای منم یک قلب بی‌قرار حسین هوا دل شکسته‌هاش داره حسین با تموم بی‌وفایی‌هام اومدم شب جمعه‌ها گدایی‌ام بلدم دل‌تنگی‌ها دوباره اومده سراغم دوباره تازه میشه داغم ببین که خسته از فراقم روز محشر میون عاشقات سوام کن تو اون شلوغی‌ها نگاهم کن به اسم کوچیکم صدام کن من همون نوکر روسیاهتم تشنه یک نظر نگاهتم آخرین نفس چشم به راهتم این نماهنگ را اینجا ببینید:   انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "13727",
    "title": "هدیه خاص شهید ابومهدی المهندس به مناسبت عقد دخترش",
    "abstract": "شهید ابومهدی المهندس به مناسبت عقد دخترش یک هدیه خاص به او داد.",
    "body": "به گزارش خبرگزاری فارس، شهید ابومهدی المهندس در آخرین دیدار با دختر کوچکش کوثر، کتاب «صباح» روایت صباح وطن‌خواه از زنان امدادگر فعال در شهر‌های آبادان و خرمشهر در زمان اشغال خرمشهر و مقاومت مردمی را به وی هدیه داده بود.  به عزیزم... عشقم کوثر (وما کوثر را به تو عطا کردیم) که تنها چند روز از پیوند عقدش می‌گذرد؛ از خداوند عزوجل می‌خواهم که این عقد، مقدمه ازدواجی مبارک و تشکیل خانواده‌ای صالح و مومن باشد. روایت «صباح» این دختر مجاهد و صبور و مبارک را به تو عزیز دلم تقدیم می‌کنم و امیدوارم که او برای تو اسوه و تجربه باشد. برایت طول عمر و توفیق را در زندگی سعادتمندانه ات ارزو می‌کنم انشاالله... پدرت جمال (ابوکوثر) این گزارش اضافه می‌کند، صباح وطن‌خواه از زنان امدادگر فعال در شهرهای آبادان و خرمشهر است که در جریان اشغال خرمشهر و نیز مقاومت مردمی در مقابل اشغال نقش‌آفرینی داشته است. کتاب «صباح» نوشته فاطمه دوستکامی در ۳۰ فصل نوشته شده است و حجمی بالغ بر ۶۰۰ صفحه دارد. پیش از این مرتضی سرهنگی، مدیر دفتر ادبیات و هنر مقاومت از این کتاب به عنوان اثری مکمل و حتی شوق‌انگیزتر از کتاب «دا» یاد کرده بود. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "17081",
    "title": "علاقمندی ۳ تنیسور مطرح جهان برای حضور در المپیک و نگرانی از شیوع کرونا",
    "abstract": "تنیسور مطرح جهان امروز اعلام کردند که مشتاق هستند تا در بازی های المپیک توکیو شرکت کنند اما آنها نگران شیوع کرونا هستند.",
    "body": "به گزارش خبرگزاری فارس، نائومی اوساکا، رافائل نادال و نواک جوکوویچ تنیسورهای مطرح مردان و زنان جهان امروز اعلام کردند آنها مشتاق حضور در بازی‌های المپیک توکیو هستند که با یکسال تاخیر تابستان سال آینده برگزار می‌شود.  با این وجود، اوساکا قهرمان ۳ دوره گرنداسلم از نظرسنجی صورت گرفته در خصوص مخالفت ۸۰ درصدی شهروندان ژاپنی ابراز نگرانی کرد.  به دلیل شیوع ویروس کرونا در ژاپن چند شهر این کشور از جمله توکیو در حالت اضطراری به سر می‌برند. اوساکا ۲۳ ساله امیدوار است نماینده کشورش در بازی‌های المپیک توکیو باشد. وی در این باره گفت: نگرانی من ایمنی عمومی مردم است زیرا شما کشور را به روی عموم جهان باز می‌کنید. همه از کشورهای مختلف به ژاپن پرواز می‌کنند. من فقط دوست دارم که مردم احساس امنیت کنند. بازی در المپیک برای من بسیار خاص است.  رافائل نادال مرد شماره ۳ جهان نیز اظهارات اوساکا را تکرار و ابراز امیدواری کرد که در المپیک بازی کند اما اظهار داشت که متخصصان بهداشت باید حرف آخر را بزنند.  وی در این باره عنوان کرد: کاری که ما باید انجام دهیم این است که فقط دستورالعمل‌های افرادی را که واقعاً دانش درستی از همه این مسائل دارند، دنبال کنیم.  نواک جوکوویچ مرد شماره یک جهان در ۳ المپیک بازی کرده و در بازی های پکن موفق به کسب مدال برنز شد. نماینده صربستان حضور در قدیمی‌ترین و سنتی‌ترین رویداد تاریخ ورزش را بزرگترین افتخار خوانده و مشتاق حضور در توکیو است.  وی گفت: شخصاً قصد دارم برای بازی‌های المپیک به توکیو بروم. واقعاً امیدوارم که المپیک اتفاق بیفتد.  انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "92977",
    "title": "پرده‌خوانی و نورافشانی اراضی عباس‌آباد در شب و روز میلاد امام رضا (ع)",
    "abstract": "منطقه فرهنگی و گردشگری عباس‌آباد در شب میلاد امام رضا (ع) مراسم ویژه نورافشانی، برگزاری پرده خوانی و اجرای قطعه «دریا» به خوانندگی علیرضا افتخاری را برگزار می‌کند.",
    "body": "به گزارش خبرگزاری فارس به نقل از اداره ارتباطات و امور بین‌الملل عباس‌آباد، مراسم ویژه پرده خوانی حدیث سلسله‌الذهب توسط مرشد ابوالفضل ورمزیار و مرشد محمدرضا معجونی امشب و همزمان با شب میلاد امام رضا(ع) در بوستان آب و آتش و گذر فرهنگ از ساعت 19:30 تا 21 برگزار می‌شود. در شب میلاد امام رضا (ع) دو نقطه بوستان آب و آتش و دریاچه هنر نورافشانی می‌شود. همچنین اجرای قطعه «دریا» با شعر عبدالجبار کاکایی و صدای علیرضا افتخاری که به همت منطقه فرهنگی و گردشگری عباس‌آباد تولید شده در شب میلاد امام رضا (ع) در فضای مجازی و شبکه‌های تلویزیونی صدا و سیما برای نخستین بار پخش خواهد شد. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "99237",
    "title": "نامه عضو هیات رئیسه مجلس به معاون وزیر اقتصاد/ پاسخگوی رشد نقدینگی و عملکرد بانک سپه باشید",
    "abstract": "عضو هیات رئیسه مجلس در نامه‌ای خطاب به معاون وزیر اقتصاد خواستار پاسخگویی در مورد وضعیت نامطلوب نظام بانکی، رشد بی ضابطه نقدینگی و عملکرد بانک سپه شد.",
    "body": "به گزارش خبرنگار اقتصادی خبرگزاری فارس، سید محسن دهنوی عضو هیات رئیسه مجلس در نامه‌ای خطاب به عباس معمارنژاد معاون وزیر اقتصاد خواستار پاسخگویی در مورد وضعیت نامطلوب نظام بانکی، رشد بی ضابطه نقدینگی و عملکرد چقازردی در بانک سپه شد. در این نامه آمده است: وضعیت نامطلوب نظام بانکی، رشد بی ضابطه نقدینگی، رشد منفعلانه پایه پولی، بی انضباطی شرکتهای دولتی، پرونده های مکرر فساد در این شرکت ها و ... همگی در حیطه مسئولیت جنابعالی است و امروز شما در ورطه پاسخگویی به ملت و نمایندگان آنها قرار دارید. امروز روز حسابرسی و بررسی این موارد است. مسئول مستقیم امور مربوط به بانک ها و بیمه ها و شرکت های دولتی در سال های مسئولیتش چه اقداماتی در جهت رفع فسادها و مشکلات در سیستم بانکها و شرکتهای دولتی کرده و آیا وضع فعلی سیستم بانکی کشور نشان از ترک فعل مسئول مربوطه و عدم اجرای قانون ندارد؟ پرواضح است که ناکارآمدی سیاست های پولی و بانکی کشور منجر به تنگنای معیشت مردم شده و فسادهای مکرر مدیران بانکی و اعضای هیئت مدیره آنها نتیجه سیاست های غلط دولت روحانی وزارت اقتصاد و شخص جنابعالی است. یکی از این بانک های مسئله دار، بانک سپه است، پیرو نامه آقای محمدکاظم چقازردی مدیر عامل بانک سپه در پاسخ به سخنان مطرح شده توسط اینجانب در برنامه پرونده ویژه شبکه ۳ سیما، نکات زیر ارائه می گردد. آقای چقازردی نامه خود را با پرسش از بنده آغاز کرده است. گوشزد می نمایم که امروز ایشان روی صندلی متهم نشسته و باید پاسخگو باشند. دوران قرار از پاسخگویی به اتمام رسیده است، امروز مردم و نمایندگانشان مطالبه گرند و بانیان وضع موجود باید جوابگو باشند و این نوع جنجال های بیهوده راه به جایی نمی برد. همان طور که ایشان بیان کرده، دستیابی به صورتهای مالی بانکهای دولتی برای پژوهشگران و محققان عرصه بانکداری تبدیل به آرزو شده اما احتمالا آقای چقازردی مستحضرند که نمایندگان ملت از مجاری مختلف به صورت های مالی بانکها دسترسی دارند. شایسته بود آقای چقازردی قبل از متلک پراکنی در نامه، این موارد را بررسی می کرد تا با طرح پرسش های بی منطق باعث تضییع وقت نمایندگان ملت نمی شد. بانک های دولتی به عنوان بخشی از دولت متعلق به مردم اند پس شفاف سازی عملکرد آنها برای مردم واجب است اما چرا بانک سپه از شفافیت و پاسخگویی فراری است و حتی صورت مالی خود را به صورت عمومی منتشر نمی کند؟ گزارش های مردمی و دستگاه های نظارتی بسیاری به اینجانب واصل گردیده که ابهامات جدی را در عملکرد بانک سپه و مدیریت آن وارد می نماید ابهاماتی از قبیل: - دریافت هدایای گرانبها از افرادی با سابقه مالی و اقتصادی نامطلوب که گزارش آن نزد نهادهای نظارتی موجود است - بازداشت و متهم شدن مدیران و کارشناسان بخش اعتباری و اجرایی بانک پابست پرونده های متعدد اعتباری در بخش تسهیلات و طرح ها و مدیریت شمال تهران - تنزل رتبه کارآمدی بانک سپه و کاهش شاخص های بانکداری چون کفایت سرمایه و سرمایه نظارتی - قائله پرونده گروه جابری و اتهامات دریافت رشوه توسط برخی در بانک سپه که در حال بررسی است - عدم توسعه بانکداری الکترونیک و نظارت آنلاین بر شعب بانک سپه - اعطای تسهیلات و ضمانت نامه به افراد خاص مانند گروه یاوری بدون رعایت ضوابط قانونی که این نیز در حال بررسی است. - اعطای وام های قرض الحسنه ای که به عنوان رشوه و در چندین مرحله پرداخت شده اند - عدم اعتبارسنجی صحیح مشتریان خاص و ایجاد مطالبات معوق چند هزار میلیاردی - ایجاد حلقه بسته مدیریتی و قلع و قمع مدیران پاکدست بانک های ادغامی - نحوه اداره منابع مرتبط با مدیریت آب های مرزی این موارد تنها مثال هایی از ناکارآمدی آقای چقازردی است که در تحقیق و تفحص از بانکهای دولتی مورد پیگیری جدی قرار خواهد گرفت در بحث های فنی و بانکداری با توجه به فقر علمی نامه آقای چقازردی که نشان از اطلاعات ناکافی جناب شان در حوزه کلان بانکداری دارد اطاله بحث را جایز نمی دانم و صرفا به بیان چند نکته کوتاه بسنده می کنم. اولین دستاورد بانک، افزایش میزان سپرده ها نزد بانک ذکر شده که نشان از عدم دانش پولی کافی ایشان در سطح کلان اقتصادی دارد. وقتی فردی را بدون دیدگاه کلان بانکداری رشد می دهند و رئیس بانک می کنند، بدیهی است نداند که یکی از بزرگترین ضعف های بانکداری فعلی در کشور ما همین رشد بی رویه سپرده هاست. آقای چقازردی ادعا کرده اند که بانک سپه با رعایت نرخ سود اعلامی بانک مرکزی، سپرده های خود را رشد داده است؛ اگر ادعای ایشان درست باشد،‌ بنابراین به جز اعطای سود بیشتر در مقایسه با سایر بانکها، تنها دو راه برای رشد سپرده ها باقی می ماند، اول ارائه خدمات خاصی به مشتری و ایجاد مزیت رقابتی نسبت به سایر بانک ها، دوم خلق سپرده جدید توسط بانک. قطعا آقای چقازردی بهتر می داند که مردم به دلیل خدمات بی نظیر بانک سپه، سپرده های خود را به این بانک نمی آورند زیرا بانکی که خدمات الکترونیکی اش در مقایسه با رقبا بسیار عقب افتاده است و هیچ اقدام موثری هم در رفع مشکلات و اصلاح روش سنتی بانکداری خود نمی کند، جذابیتی برای مشتری ندارد و انتقال سپرده ها به این بانک صرفا به جهت مقررات سازمانی و شغلی یا به طمع دریافت سود بالای سپرده خواهد بود. بنابراین با توجه به ادعای آقای چقازردی مبنی بر رعایت نرخ سود مصوب بانک مرکزی، رشد سپرده های بانک سپه تنها به دلیل خلق نقدینگی جدید بوده است که این امر موجب ایجاد تورم و بی ثباتی در اقتصاد شده است. ضروری است مسئولین بانک سپه توضیح دهند چرا در ۵ سال اخیر سپرده های خلق شده توسط بانک ۳۳۷ درصد رشد داشته است، آیا این سپرده های خلق شده به بخش واقعی اقتصاد وارد شده با صرف وام دهی به نور چشمی ها شده است؟ در بخشی از نامه به برخی پروژه های صنعتی اشاره شده که بانک سپه هم در تامین مالی آنها نقش ایفا کرده است، در کمال تعجب این امور به عنوان دستاورد بانک ذکر شده و به گونه ای بیان شده که گویا بانک سپه بر ملت و مملکت منت گذاشته و طرح های عمرانی را تامین مالی کرده است. مگر وظیفه بانک، آن هم بانک دولتی، جز تامین مالی پروژه های ملی است؟ کجای دنیا بانک ها انجام وظیفه معمول و طبیعی خود را به عنوان دستاورد مطرح می کنند و منت هم می گذارند؟ هرکس اندک خبرهای حوزه بانک را دنبال کند می داند امروزه کاهش نسبت مطالبات غیرجاری نه به دلیل برگشت وام و اقساط بانک بلکه به خاطر استمهال مطالبات مشکوک الوصول بوده که این بدهی های بدل شده به تسهیلات جدید نیز همچنان برنمی گردد و موجب فرورفتن بیشتر افراد و تولید کنندگان در باتلاق ربح مرکب می شود. حجم قابل توجه مطالبات مشکوک الوصول بانک سپه نشان از عدم ارزیابی درست مشتریان و ضعف بانک سپه در تخصیص منابع دارد. ضمنا گزارش های حسابرسی از عدم محاسبه و ذکر دقیق مطالبات مشکوک الوصول خبر می دهند. چرا بانک سپه این مطالبات را حتی برای سازمان بازرسی شفاف نمی کند؟ به نسبت کفایت سرمایه بانک سپه قبل و بعد از ادغام بانکهای دیگر در این بانک چقدر پوده است؟ طبق گزارش حسابرسی بانک در انتهای سال ۹۷ سرمایه نظارتی بانک ۹٫۵ میلیارد تومان منفی است همچنین کفایت سرمایه بانک ۵.۷۵ ذکر شده است. احتمالا آقای چقازردی باید بداند که طبق شاخص های جهانی، بانکهایی با نسبت کفایت سرمایه به زیر ۸ درصد ورشکسته محسوب می شوند. حمایت از تولید و پخش واقعی اقتصاد یکی از مهم ترین وظایف هر بانک است، ادعای حمایت از تولید، آسان است اما اعطای وام با سود بالا و وارد کردن تولید کننده در چرخه باطل افزایش بدهی در کنار بی قانونی های متعدد در زمینه قراردادهای حمایت از تولید نیست. بانکهایی که پرونده آنها شامل شکایت بسیاری از تولید کنندگان می شود حق ندارند مدعی حمایت از تولید کشور باشند. گزارش های واصله از سازمانهای مردم نهاد و سایر نهادهای مرتبط مملو از شکایت افرادی است که بانک سپه را موجب نابودی مشاغل تولیدی آنها می دانند لیست تمامی افراد و مشاغل موجود بوده و در زمان مقتضی مورد پیگیری قرار خواهد گرفت. پیرو نامه نگاری با وزارت امور اقتصاد و دارایی و پاسخ جناب آقای هادی قوامی معاون حقوقی و امور مجلس وزارت اقتصاد و امور دارایی در مورد اعضای هیئت مدیره در بانک سپه و ملی، اطلاعات سابقه کاری و تاریخ شروع فعالیت اعضای هیئت مدیره این دو بانک برای دفتر شده ارسال شد. گزارش واصله از این محل تایید می کند آقای چقازردی به عنوان مدیر عامل با ۳۹ سال و همچنین آقای هیات داودیان به عنوان عضو هیئت مدیره و معاونت اعتبارات، ۳۶ سال سابقه فعالیت دارند و عملا بازنشسته محسوب می شوند، هر چند که سقف سنی ۶۵ سال به اتمام نرسیده و منع قانونی وجود ندارد اما آیا بیش از ۳۵ سال فرصت برای فعالیت کافی نبوده است و نباید راه را برای جوانان توانمند و با انگیزه گشود؟ لذا واضح است که موضوع چسبندگی به میز واقعیت دارد. در قرآن مجید دروغ و تزویر در ردیف شرک به خدا قرار گرفته است، چنان که خداوند متعال در سوره حج می فرماید: «فجتبوا الرجس من الأوثان واجتنبوا قول الزورا» پس از پلیدی بت ها اجتناب کنید و از سخن باطل و بی اساس الدروغ بپرهیزید، حتی قرآن سر نیزه کردن دروغگویان زراندوز که با چنگ و دندان سعی در حفظ جایگاهشان دارند، سلطنت سست آنها را حفظ نمی کند و نهایتا باید به حق و حقیقت بر بسپارند. پس از اشاره کوتاه و چند دقیقه ای به ناکارآمدی مدیران بانک سپه در برنامه تلویزیونی، تاکنون صدها پیام و گزارش مردمی از مفاسد و ناکارآمدی مدیران ارشد این بانک به دفتر اینجانب ارسال شده است. جالب است که حدود ۹۰ درصد گزارش دهندگان از کارمندان و مدیران سابق و فعلی بانک هستند اسامی متواتری که در گزارش های ارسالی به مفاسد آنها اشاره شده اقای چقازردی، پرتوافکنان و داودیان است. همچنین بیان شده که آقای چقازردی با تشکیل حلقه بسته مدیریتی و تشکیل باند قدرت اهداف خود را دنبال می کند. جالب اینجاست که وقتی حلقه بسته مدیران علنی میشود به جای برخورد به جابجایی و تنزیل درجه اقدام می کند. سخنان کوتاه بنده در برنامه تلویزیونی موجب رنجش خاطر کارکنان بانک سپه شده با اقدامات پادگانی ریاست بانک که بنابر اظهارات کارکنان انگیزه کار و نشاط را در بانک سپه از بین برده است؟ می توان با یک نظرسنجی ساده میزان رضایت مندی کارمندان را از عملکرد مدیران این بانک سنجید. گزارش های واصله از مدیران بانک های ادغامی در بانک سپه نیز بیان می کند که بیشتر مدیران با دست بانک های مذکور برکنار شده اند ادعای مطرح شده در صفحه آخر نامه آقای چقازردی پیرو جلسه برگزار شده برای رفع مشکل یکی از واحدهای تولیدی استان قزوین نشان از ذوق ایشان در شعرسرایی دارد اما به چند نکته اشاره می کنم. جلسه مذکور به درخواست آقای موسوی لارگانی نماینده فلاورجان، آقای جمالی پور استاندار قزوین و آقای سیاهکلی نماینده قزوین تشکیل شده بود که آقایان سیاهکلی و جمالی پور در جلسه حاضر بوده اند همچنین این جلسه پس از بررسی صلاحیت و صحت پروژه و استعلام از وزارت صمت برگزار گردید. قبل از این جلسه این شرکت را نمی شناختم اما بدلیل آن که پیگیری مسائل تولید و مشکلات واحدهای تولیدی در هیئت رئیسه مجلس به بنده محول شده است، به درخواست دوستان، این جلسه تشکیل شد مانند جلسات متعدد دیگری که برای حل مشکلات واحدهای تولیدی در مجلس توسط اینجانب برگزار گردیده است ما تا به حال درخواست شخصی از بانک به نداشته و نخواهیم داشت و به همین دلیل امروز بشدت می توانم از حقوق مردم دفاع کنم و فساد های موجود در این بانک و فریاد بزنم در مجموع، تقلیل یک بحث فنی و علمی در مورد یکی از مشکلات اساسی کشور به دعواهای کودکانه و شخصی که توسط آقای چقازردی صورت گرفت باعث به حاشیه رفتن اصل موضوع و معطل شدن حل مشکلات مردم می شود. به احترام کارکنان خدوم بانک سپه و مردم ایران از حق شخصی خود گذشت کرده و با وجود بی احترامی ها و سخنان خلاف واقع موجود در نامه، علیه ایشان طرح شکایت شخصی نمی کنم. اما به دلیل دفاع از حقوق عامه و مبارزه با فساد در کشور و افزایش کارآمدی سیستم بانکی به نمایندگی از مردم ابهامات و مشکلات مدیریت بانک سپه و معاونین آن را با جدیت از مجاری حقوقی و قضایی پیگیری کرده و تا حصول نتیجه مطلوب و قطعی دست از پیگیری برنخواهم داشت. اصل   نامه عضو هیات رئیسه مجلس به معاون وزیر اقتصاد  را دریافت کنید. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "73321",
    "title": "چرا بیت کوین سقوط کرد؟",
    "abstract": "ایلان ماسک دوباره با یک کلمه بازار ارز مجازی را بهم ریخت و باعث شد تا بیت کوین سقوط کند.",
    "body": "به گزارش خبرنگار گروه اقتصاد بین‌الملل خبرگزاری فارس به نقل از راشا تودی، بازار جهانی ارزهای مجازی امروز روز خونینی را تجربه کرد، به گونه‌ای که اکثر ارزهای مطرح بازار کاهش حدود 10 درصدی قیمت را تجربه کردند. روز گذشته یک حساب کاربری در توئیتر نوشت: بیت کوین‌بازها چند هفته دیگر که بفهمند شرکت تسلا بیت کوین‌های خود را فروخته، دو دستی بر سرشان می‌زنند. البته وی گفت: با حجم نفرتی که علیه ایلان ماسک در جریان است من از وی خرده نمی‌گیرم. در پاسخ به این توئیت ماسک با یک کلمه جواب داد و نوشت: «واقعا». پس از این توئیت ماسک قیمت بیت کوین سقوط سنگینی را تجربه کرد و حتی رقم 42 هزار و 441 دلار را هم دید. این بزرگ‌ترین افت قیمت بیت کوین در بازار جهانی طی سه ماه گذشته محسوب می‌شود، البته ماسک پس از ساقط کردن قیمت بیت کوین احتمالا با هدف نوسانگیری در یک توئیت نوشت که شرکت تسلا بیت کوین‌های خود نفرودخته است و همین امر باعث شد تا قیمت بیت کوین کمی رشد کرده و به مرز 45 هزار دلار برسد. هفته گذشته هم ماسک طی اظهارنظری غیرمنتظره گفت که تصمیم شرکت تسلا برای فراهم کردن امکان خرید ماشین با بیت کوین را به خاطر نگرانی‌های زیست محیطی به  حالت تعلیق درآورده است. ایلان ماسک دلیل این مسئله را مصرف بالای انرژی‌های فسیلی به ویژه ذغال سنگ برای تولید برق مورد نیاز برای استخراج بیت کوین عنوان کرده بود. وی گفته بود که تسلا دیگر برنامه‌ای برای فروش خودرو به بیت کوین ندارد. ماسک یکی از بزرگ‌ترین حامیان ارزهای مجازی در جهان است و قبلا شرکت تسلا که وی مدیریتش را برعهده دارد 1.5 میلیارد دلار بیت کوین خریده است. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "7140",
    "title": "پاکسان تنها صادرکننده ممتاز در صنعت شوینده کشور",
    "abstract": "شرکت پاکسان در بیست‌وچهارمین مراسم روز ملی صادرات به عنوان صادرکننده ممتاز تندیس زرین این رویداد را از آن خود کرد.",
    "body": "نام شرکت پاکسان به عنوان تنها شرکت از گروه شرکت های تولیدکننده مواد شوینده و بهداشتی، در بین اسامی هشت شرکت صادرکننده ممتاز سال 99 کشور قرار گرفت و از این مجموعه در مراسم روز ملی صادرات تقدیر شد. به گزارش پاکسان نیوز، شرکت پاکسان با مدیریت مدبرانه موفق شد با برنامه های صادراتی و بهره گیری از علوم مدیریتی روز دنیا در خصوص توسعه صادرات به دیگر کشورها، اقدامات ارزشمندی را انجام دهد و با اجرایی نمودن برنامه های مدون این مجموعه، به عنوان «صادرکننده ممتاز کشور» دست پیدا کند. بیست‌وچهارمین مراسم روز ملی صادرات، با حضور اسحاق جهانگیری، معاون اول رئیس جمهور در اتاق بازرگانی ایران برگزار شد. علیرضا رزم حسینی وزیر صنعت، معدن و تجارت، عزت‌الله اکبری، رئیس کمیسیون صنایع و معادن مجلس و محمدرضا پورابراهیمی رئیس کمیسیون اقتصادی مجلس و شماری از صادرکنندگان برتر کشور از دیگر میهمانان این مراسم بودند. پاکسان پیش از هر نام دیگر شرکت پاکسان به مدیرعاملی حسن بقائی توانست در سال جاری به عنوان تنها شرکت تولیدکننده مواد شوینده و بهداشتی صادرکننده ممتاز کشوری انتخاب شود. بقائی در حاشیه این مراسم ضمن گفتگو با خبرنگار پاکسان نیوز گفت: شرکت پاکسان با پیاده سازی برنامه های کلان استراتژیکی خود و رصد دقیق بازارهای بین المللی توانست ضمن تثبیت صادرات به کشورهایی که به طور سنتی مشتری محصولات این مجموعه بودند به بازارهای جدید دیگری نیز راه پیدا کند که همین امر موجب دست آوردهای جدید در حوزه صادرات شد. مدیرعامل پاکسان با بیان اینکه برنامه هدف‌گذاری پاکسان بر محور توسعه بازارهای داخلی و خارجی استوار است افزود: در این مجموعه با بهره گیری از توانمندی ها و امکانات توانستیم بعد از چندین دوره مجددا به صدر شرکت های ممتاز صادرکننده باز گردیم و به عنوان تنها شرکت تولیدکننده مواد شوینده و بهداشتی صادراتی در این مراسم معرفی شویم. وی در ادامه ضمن قدردانی از پرسنل پاکسان خاطرنشان کرد: بی شک توانمندی، کارآمدی، انرژی مضاعف و کار هدفمند پرسنل این مجموعه در راستای عمل به منویات مقام معظم رهبری در جهت تحقق جهش تولید بود و امیدواریم با عنایت خداوند متعال این روند کماکان ادامه پیدا نماید. بقائی از ابتدای ورود به پاکسان با هدف تعالی این مجموعه اقداماتی را پایه گذاری و اجرائی نمود که در پایان سال مالی 2020 نتایج مثبت آن به بار نشست. این شرکت توانست با کشف بازارهای جدید، به صادرات محصولات این مجموعه به دیگر کشورها شتاب مضاعف داده و دامنه حضور خود را در دیگر قاره ها افزایش دهد. صادرات به لیبی، لبنان، کنیا، هند، بلغارستان و...به عنوان بازارهای جدید از اقدامات صادراتی بقائی بود که ضمن افزایش درآمدهای ارزی در دیگر بازارها نیز جایگاه خود را تثبیت کرد. در سامانه انتخاب صادرکنندگان نمونه ۸۲۲ شرکت ثبت نام نمودند که در این بین ۳۸۰ متقاضی جزو واجدین شرایط شناخته شدند و از این میان 8 شرکت به عنوان صادرکننده ممتاز و نام 48 شرکت به عنوان صادرکننده نمونه معرفی شد. این مراسم 22 دی ماه سال جاری در سالن اجتماعات اتاق بازرگانی ایران برگزار شد.",
    "label": "اقتصادی",
    "predicted_label": "",
    "prompt_used": ""
  },
  {
    "id": "126956",
    "title": "هافبک ذوب‌آهن به پیکان پیوست",
    "abstract": "هافبک تیم فوتبال ذوب آهن اصفهان راهی پیکان تهران شد.",
    "body": "به گزارش خبرگزاری فارس و به نقل از سایت باشگاه پیکان، مجتبی حقدوست هافبک تیم‌های نفت تهران، استقلال و فولاد خوزستان که فصل گذشته در ذوب آهن اصفهان توپ می زد، به پیکان تهران پیوست. حقدوست بعد از جلسه با مسئولان پیکان و توافق نهایی امروز قراردادش را با خودروسازان امضا کرد و رسما به این تیم پیوست. این هافبک هجومی فصل گذشته در ذوب آهن شاگرد مجتبی حسینی بود و حالا دوباره زیر نظر این مربی کار خواهد کرد. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "45258",
    "title": "فروش کالا به همراه روغن نباتی از سوی شرکت‌های پخش تخلف است",
    "abstract": "مدیرکل دفتر امور خدمات بازرگانی وزارت صمت اعلام کرد که فروش هرگونه کالا به همراه روغن نباتی از سوی شرکت های پخش تخلف محسوب می‌شود.",
    "body": "به گزارش خبرگزاری فارس به نقل از وزارت صنعت، معدن و تجارت صدیف بیک زاده با بیان اینکه فروش هر گونه کالا به همراه روغن نباتی از سوی شرکت های پخش تخلف است، گفت: : این ممنوعیت طی نامه ای به انجمن شرکت های صنعت پخش ایران نیز ارسال و ابلاغ شده است. وی افزود:  در صورت احراز تخلف فروش هر کالایی به همراه روغن نباتی، مجوز پخش شرکت مربوطه تعلیق خواهد شد. مدیرکل دفتر امور خدمات بازرگانی وزارت صمت همچنین از شهروندان  خواست تا در صورت مشاهده چنین مواردی، مراتب را به سامانه 124، سازمان حمایت و یا سازمان های صمت استانی گزارش دهند. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "57261",
    "title": "٣٠ شب سفره افطار هیأت الرضایی‌ها در تکیه‌گاه آقا مرتضی علی",
    "abstract": "سفره افطاری ساده هیأت الرضا در شب‌های ماه مبارک رمضان برای مردم و نیازمندان در تکیه‌گاه آقا مرتضی علی برپا می‌شود.",
    "body": "به گزارش خبرنگار حوزه مسجد و هیأت خبرگزاری فارس، سفره افطاری ساده هیأت الرضا در شب‌های ماه مبارک رمضان برای مردم و نیازمندان در تکیه‌گاه آقا مرتضی علی برپا می‌شود. هیأتی هرشب در این مراسم میزبان روزه‌داران هستند که هرشب با افطاری ساده و در کنارش کباب و مرغ که در حیاط تکیه گاه طبخ می‌شود، پذیرای آنان هستند.    برپایی سفره برای اطعام نیازمندان از برنامه‌های هیأت الرضا و رضا هلالی مداح اهل بیت در تکیه‌گاه آقا مرتضی علی بوده است. تکیه‌گاه آقا مرتضی علی در خیابان شهید هرندی واقع است. مردم و خیرین می‌توانند کمک‌های نقدی خود را برای مشارکت در این کار خیر به شماره کارت اعلام شده از سوی هیأت واریز کنند.   انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "103623",
    "title": "ترافیک در برخی مقاطع محور کندوان/ رصد تردد خودرو در جاده‌ها با 2329 دستگاه ترددشمار",
    "abstract": "معاون مرکز مدیریت راه‌ها گفت: در حال حاضر در مسیر جنوب به شمال کندوان محدوده سیاه‌بیشه ترافیک سنگین است، همچنین در آزادراه کرج - قزوین - کرج برخی مقاطع ترافیک سنگین گزارش شده است.",
    "body": "مهدی مخبری در گفت‌وگو با خبرنگار اقتصادی خبرگزاری فارس، درباره وضعیت ترافیکی جاده‌ها اظهار داشت: براساس اطلاعات 2329 دستگاه ترددشمار جادده‌ای،کل تردد ثبت شده در جاده‌ها در شبانه‌روز گذشته نسبت به روز قبل 2 درصد افزایش نشان می‌دهد. در همین مدت سهم وسایل نقلیه سنگین در ترافیک راه‌ها 15.3 درصد، بیشترین تردد بین ساعات 19 تا 20 و کمترین تردد بین ساعات 3 تا 4 صبح ثبت شد. * آزادراه کرج - تهران پرترافیک‌ترین جاده کشور مخبر اظهار کرد: در شبانه‌روز گذشته آزادراه کرج - تهران با 136 هزار تردد پرترافیک‌ترین جاده کشور بود و پس از آن آزادراه تهران - کرج با 135 هزار تردد و آزادراه کرج - قزوین با 121 هزار تردد، پرترافیک‌ترین جاده کشور بود. * 6 جاده کماکان مسدود است معاون مرکز مدیریت راه‌ها با اشاره به انسداد 6 جاده به دلیل کاهش ایمنی، گفت: در حال حاضر محور فرعی شمشک - دیزین، جاده رامیان - شاهرود، محور شهداد - نهبندان، جاده تونل - خلخال و محور خرم‌آباد - پلدختر از محورهای مسدود است. * ترافیک سنگین در مسیر جنوب به شمال کندوان وی در تشریح وضعیت ترافیکی راه‌ها اظهار داشت: در حال حاضر در مسیر رفت و برگشت محور کندوان محدوده سرودار ترافیک نیمه‌سنگین و در مسیر جنوب به شمال محدوده سد سیاه‌بیشه ترافیک سنگین است. معاون مرکز مدیریت راه‌ها از تردد روان در محورهای فیروزکوه، هراز، آزادراه تهران - شمال و آزادراه قزوین - رشت در مسیر رفت و برگشت خبر داد. * ترافیک سنگین در آزادراه کرج - قزوین وی با بیان اینکه در اغلب جاده‌های کشور در حال حاضر بارش و مداخلات جوی خاصی نداریم، اضافه کرد: در حال حاضر در محور کندوان مه‌گرفتگی در ارتفاعات مشاهده می‌شود. مخبری از بروز ترافیک سنگین در آزادراه کرج - قزوین حدفاصل ساسانی تا پایانه شهید کلانتری و ترافیک سنگین در آزادراه قزوین - کرج محدوده پل فردیس خبر داد. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "100879",
    "title": "ترافیک سنگین در آزادراه‌های کرج-قزوین و کرج-تهران/افزایش تردد خودرو در ‌کندوان‌",
    "abstract": "معاون مرکز‌ مدیریت راه‌ها با بیان اینکه در حال حاضر در محور چالوس مسیر ‌رفت و برگشت‌ محدوده سرودار، ترافیک نیمه‌سنگین است، از بروز ترافیک سنگین در برخی مقاطع آزادراه‌های کرج-قزوین و کرج-تهران خبر داد.",
    "body": "مهدی مخبر در گفت‌وگو با خبرنگار اقتصادی خبرگزاری فارس، درباره آخرین وضعیت ترافیک جاده‌های کشور‌، بیان کرد: طبق اطلاعات 2300 دستگاه سامانه ترددشمار برخط و بیش از 800 دستگاه دوربین نظارت تصویری، در حال حاضر اغلب جاده‌های کشور باز است و تردد در آن‌ها به روال عادی جریان دارد. * ترافیک نیمه‌‌سنگین در محور کندوان و تردد روان در هراز و فیروز‌کوه وی اظهار کرد: در حال حاضر در محور چالوس مسیر ‌رفت و برگشت‌ محدوده سرودار، ترافیک نیمه سنگین است. معاون مرکز‌ مدیریت راه‌ها درباره و‌ضعیت ترافیکی دیگر جاده‌های کشور بیان کرد: دوربین‌‌های نظارت تصویری در حال حاضر تردد روان در‌ ‌مسیر رفت و برگشت آزادراه تهران-شمال و آزادراه قزوین-رشت‌ همچنین محورهای هراز‌ و فیروزکوه ‌نشان می‌دهد. * ترافیک سنگین در آزادراه‌های کرج-قزوین و کرج-تهران مخبر تصریح کرد: در حال حاضر ‌در آزادراه کرج – قزوین محدوده پایانه شهید کلانتری و در آزادراه کرج – تهران محدوده پیکان شهر، ترافیک سنگین است. * بارش پراکنده باران در برخی از محورهای استان های گیلان و اردبیل وی درباره وضعیت جوی جاد‌ه‌ها بیان کرد:‌ در محورهای تهران-شمال و اغلب جاده‌های کشور، بارش و مداخلات جوی خاصی نداریم. معاون مرکز‌ مدیریت راه‌ها از بارش پراکنده باران در برخی از محورهای استان های گیلان و اردبیل خبر داد. *‌ 3 آزادراه پرتردد‌ کشور در شبانه روز گذشته مخبر گفت: در شبانه‌روز گذشته بیشترین تردد جاده‌ای در آزادراه کرج‌‌-تهران با 134 هزار تردد، آزادراه تهران-کرج‌ با 129 هزار تردد و آزادراه کرج-قزوین با 123 هزار تردد ثبت شد. * ‌انسداد محور‌ شمشک-دیزین ‌وی با اشاره به انسداد 6 محور به دلیل کاهش ایمنی، گفت: در حال حاضر جاده پونل-خلخال،‌ جاده شهداد-نهبندان‌، محور‌‌ خرم‌آباد-پل دختر، محور فرعی شمشک-دیزین، محور رامیان-اولنگ-شاهرود در استان‌های گلستان و سمنان و محور رباط پشت بادام-بیاضه در استان یزد، به دلیل کاهش ایمنی مسدود است. * سهم 14.7 درصدی تردد وسایل نقلیه سنگین در ترافیک راه‌ها معاون مرکز‌ مدیریت راه‌ها گفت: کل تردد ثبت شده در شبانه‌روز گذشته در جاده‌ها‌ بر اساس آخرین اطلاعات حاصل از رصد تعداد 2223 دستگاه ترددشمار فعال در جاده‌ها نسبت به روز قبل 0.5 درصد افزایش نشان می‌دهد، در همین مدت همچنین سهم وسایل نقلیه سنگین در ترافیک راه‌ها 14.7 درصد، بیشترین تردد بین ساعات 19 تا 20 و کمترین تردد بین ساعات 3 تا 4 صبح ثبت شد. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "160102",
    "title": "برنامه باشگاه پرسپولیس برای حضور تماشاگران در ورزشگاه‌ها",
    "abstract": "باشگاه پرسپولیس آمادگی خود را برای حضور هواداران در ورزشگاه‌ها اعلام کرد.",
    "body": "به گزارش خبرگزاری فارس، در پی اعلام فدراسیون پزشکی ورزشی در خصوص حضور تماشاگران در ورزشگاه‌ها، باشگاه پرسپولیس با برگزاری نشست‌های متعدد و ایجاد مقدمات لازم، آمادگی خود را برای استقبال و پذیرایی از هواداران پر شور خود اعلام کرد. بر همین اساس و پس از ابلاغ رسمی از سوی وزارت بهداشت، فدراسیون فوتبال و سازمان لیگ، باشگاه پرسپولیس آمادگی دارد از طریق اپلیکیشن اوانو شرایط فروش بلیت و حضور هواداران در ورزشگاه‌ها را از طریق این سامانه ایجاد کند. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "68536",
    "title": "تیغ سنگین ممیزی بنیاد روی صنعت بازی‌‌سازی/ موج مهاجرت بازی‌سازان در کشور کلید خورد/ حذف بیش از 300 بازی از سوی بنیاد بدون اطلاع‌رسانی قبلی",
    "abstract": "مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کند؛ به همین منظور چند روز پیش بازی‌سازان، با انتشار بیانیه‌ای اعتراض و نگرانی خود را از نحوه رسیدگی و نظارت بازی‌ها ابراز کردند.",
    "body": "به گزارش خبرگزاری فارس، هر ساله رهبر انقلاب شعاری را براساس شرایط فعلی کشور نامگذاری می‌کنند تا مسئولان براساس آن خط و مشی سیاست‌های خودشان را طبق آن تنظیم و جلو ببرند به طوری که طی دو سال اخیر رهبر انقلاب اولویت سال راجهش تولیدو حمایت از آن معرفی کردند این درحالیست که در سال جهش تولید مسئولان بنیاد ملی بازی رایانه‌ای به منظور تحقق بخشیدن این شعار متاسفانه مانع‌های زیادی را پیش پای سازندگان بازی‌ها ایجاد کرده‌ است و این مهم همسو با منویات مقام معظم رهبری نیست. از آنجا که صنعت بازی‌سازی طی سال‌های اخیر پیشرفت‌های قابل توجهی را در عرصه داخلی و بین‌المللی کسب کرده‌ نباید مسئولان کاری کنند که این صنعت درآمدزا و اشتغالزا به بن بست بخورد و جوانان ناامید شوند. طی روزهای اخیر شاهد گلایه بازی‌سازان از نحوه نظارت و ارزیابی از بنیاد ملی بودیم در همین راستا گفت‌وگوهایی را با چند تیم بازی ساز ترتیب دادیم که در ادامه می‌آید: مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کنند. امین شهیدی، مدیرعامل استودیو «بلک کیوب گیمز» که خود عضو کمیسیون صنفی بازی‌سازان است، در این رابطه معتقد است که رفتارهای سلیقه‌ای و نبود نگاه تخصصی، صنعت بازی‌سازی را با مشکل مواجه ساخته و این امر مهم باعث شده که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکنند؛ بلکه فعالیت خود را به بازی بین المللی اختصاص دهند. تیغ سنگین ممیزی روی صنعت بازی‌‌سازی امین شهیدی مسئول استودیوی بازی‌سازی بلک کیوب گیمز(مکعب مشکی)، در گفت‌وگو با خبرنگار تابناک در رابطه با نحوه برخورد با بازی‌سازان داخلی از سوی بنیاد ملی بازی‌های رایانه ای، اظهار کرد: متاسفانه سال گذشته به یکباره متوجه شدیم که تیغ سنگین ممیزی روی صنعت بازی‌ها افتاده تا جاییکه بازی‌های زیادی با مدیریت جدید بنیاد ملی بازی‌های رایانه‌ای در فرایند ممیزی با مشکل مواجه شدند و خیلی از بازی‌ها در بازه زمانی دوسه ماه به یکباره فیلتر شدند. حتی افرادی که بازی‌های آنها فیلتر شد کلا بازار ایران را رها کردند. وی معتقد است که بازی‌سازی چیزی نیست که مسئولان جلویآن رابگیرند؛ درست است که با تحریم برخی از کشورها مواجه هستیم ولی بالاخره بازی‌سازان به نحوی کار خودشان را ادامه می‌دهند. این امر مهم باعث شد که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکردند؛ بلکه فعالیت خود را به بازار بین‌المللی ترجیح دادند و این اتفاق از سال گذشته شروع شده و تا به امروز هم ادامه دارد.  رفتارهای سلیقه‌ای و غیرشفاف عامل اصلی فیلترینگ بازی‌های ایرانی مدیر استودیوی بازی‌سازی بلک کیوب (مکعب مشکی)، معتقد است که بعد از اینکه مسئول بنیاد ملی بازی‌های یارانه تغییر یافت، رویکردهای جدید نظارتی سنگین برای بازی‌سازان اعمال شد. این درحالیست که قبلا این نظارت‌ها انجام می‌شد اما نه به این شدت که باعث فیلتر شدن برخی از بازی‌ها شود، بنابراین با اجرای برخی از رفتارهای سلیقه‌ای و غیرشفاف در یک سال گذشته، بسیاری از بازی‌های ایرانی یا از فروشگاه‌های داخلی حذف و یا در خصوص محتوا به پدیدآورنده‌های آنها هشدار داده شد. متاسفانه رویکرد معاونت نظارت برای بازی‌سازان، رفتار سلیقه‌ای بود و نگاه تولیدی و تخصصی برآن حاکم نبود. یکی از درخواست‌های ما این است که در شورای نظارت از افراد متخصص در حوزه بازی‌سازی استفاده کنند و این یکی از این مسائلی است که یکسری از ممیزی‌ها سلیقه‌ای و یکسری نیز غیرتخصصی است. به گفته شهیدی، پس از تغییر مدیریت بنیاد، چند معاون اساسی هم جایگزین شدند. یکی از این بخش‌ها که بلافاصله تاثیر زیادی در حوزه بازی‌سازی داشت، تغییر مسئول قسمت نظارت بود. به این صورت که بدون اعلام قوانین شفاف و مشخص، در شورای تصمیم گیری نظارت که بدون حضور نماینده‌ای از بازی‌سازان تشکیل شده است، دستور به اصلاحیه برخی از بازی‌ها می‌دهند که به دنبال آن ،بازی‌ها فیلتر می‌شوند. وی معتقد است که روندهای ممیزی با توجه به مکتوب و مشخص نبودن به سمت سلیقه‌ای شدن پیش می‌روند و باید در شورای نظارت این قوانینبه صورتشفاف نوشته شده و به بازی‌سازان اعلام شود. علاوه براین موضوع طبق قانون جدید بنیاد ملی بازی‌های رایانه ای، کلیه بازی‌های تولید داخل باید در فرآیندی کند، زمان‌بر و سخت‌گیرانه از این بنیاد مجوز دریافت کنند. بنیاد به تازگی سامانه‌ای برای دریافت مجوز بازی‌سازان راه‌اندازی کرده است تا بازی‌سازان پیش از انتشار بازی، بازی‌های خود را در این سامانه ثبت کرده و مجوز بگیرند یا اینکه بازی مشخصی را بیش از چند ماه و در چند مرحله با اصلاحیه های زیادی رد می‌کنند که دیگر بازی‌ساز با توجه به هزینه‌هایی که باید هر بار انجام دهد، بی خیال این موضوع می‌شود. هنوز رفتار و معیار بنیاد ملی بازی رایانه‌ای برای بازی‌سازان مشخص نیست در ادامه کاوه نجفی مدیر تیم بازی‌سازان شرکت کاسپین معتقد است که دلیل اصلی رفتارها از سوی بنیاد ملی بازی رایانه‌های هنوز مشخص نیست و این خود مشکل بزرگی است یعنی معلوم نیست که دقیقا بازی‌سازان چه معیارهای را باید رعایت کنند تا محصولشان در لیست مارکت قرار گیرد. به عنوان مثال بازی‌ساز با یک تیم 3 تا 5 نفره برای ساخت یک محصول حدود دو ماه یا یکسال کار می‌کنند بعد از اینکه وارد مارکت شد در مرحله اخذ مجوز با مشکل مواجه می‌شود. هنوز معیارهای اعطای مجوز برای بازی‌سازان شفاف نیست. چرا بنیاد در نحوه نظارت و ارزیابی بازی‌های خارجی به مسائل فرهنگی ورود نمی‌کنند؟ یکی از اولویت بازی‌سازان رعایت مباحث فرهنگی و حجاب است و این مهم به طور حتم توسط اکثر بازی‌سازان رعایت می‌شود. متاسفانه بنیاد در این عرصه نیز هنوز با تکالیف خود آشنا نیست و با عنوان کردن برخی ایرادها که اصلا وجه قانونی ندارد سدی بزرگ جلوی بازی‌سازان ایجاد کرده است درحالیکه می‌شود به صورت منطقی و اصلاحات لازم عرصه را، به بازی‌سازان هموار سازد.  نجفی تأکید براین دارد چرا در نحوه نظارت و ارزیابی چنین مسائلی برای بازی‌های خارجی وجود ندارد و این بازی‌ها به راحتی در اختیار کاربران قرار می‌گیرد. متاسفانه رفتارهای دوگانه بنیاد ملی بازی رایانه‌ای باعث می‌شود تا کاربران بیشتر به سمت بازی‌های خارجی کشیده شوند. بنابراین باید در این زمینه تدابیری اندیشیده شود تا بازی‌سازان داخلی فدای بازی‌سازان خارجی نشوند. حذف بازی از مارکت سبب بی اعتمادی مشتریان می‌شود وی معتقد است سخت‌گیری بنیاد ملی از عید سال جاری بیشتر نمود پیدا کرده است چرا که در گذشته چنین مشکلاتی وجود نداشت که حتی بازی را از بازار حذف کنند. یکی از نگرانی ما بازی‌سازان این است زمانی که بازی ما از مارکت برداشته می‌شود دیگر کاربر به بازی‌های ساخت ایران اعتماد پیدا نمی‌کند و بیشتر به سمت بازی‌های خارجی کشیده می‌شود که این موضوع با منویات مقام معظم رهبری تناقض دارد و ایشان معتقدند باید مسیر را برای رشد و توسعه تولید و حمایت از جوانان نخبه داخلی هموار کنیم در حالیکه رفتار مسئولان نظام برعکس این منویات است؛ چرا که سخت‌گیری بیش از حد باعث کاهش بازی‌سازان در بازار داخلی می‌شود. سخت‌گیری بیش از حد، صنعت بازی‌سازی را به ورطه نابودی هدایت می‌‌کند همچنین محمد زهتابی مدیر استودیو پاییزان نیز اعتقاد براین دارد که حوزه بازی‌سازی صنعت نوپایی است و انتظار می‌رود که حمایت‌های بیشتر از سوی مسئولان صورت گیرد. بنیاد جدید رویکردش بیشتر روی حساسیت فرهنگی است البته حساسیت درستی است؛ منتها سختگیری کردن برمحصولات داخلی، آن هم در سالی که جهش تولید و مانع زدایی نامگذاری شده است منطقی نیست. با توجه اینکه صنعت بازی در کنار فرهنگ‌سازی در عرصه اشتغالزایی و ارزآوری نقش کلیدی را در جامعه ایفا می‌کند متاسفانه امروزه شاهد هستیم که به بازی‌های داخلی ایرادات بیشتری نسبت به بازی خارجی گرفته می‌شود. ذهتابی معتقد است معیارها برای بازی و انیمیشن باید بازنگری شود؛ چرا که شخصیت‌ها در بازی کارتونی است و با واقعیت متفاوت است، بنابراین باید معمولا معیارها و ارزیابی‌ها ساده‌تر باشد. حکم‌هایی که از سوی مراجع به انیمیشن داده می‌شود معمولا ساده‌تر است؛ اما امروزه شاهد هستیم که این سخت‌گیری‌ها برعکس اتفاق می‌افتد و این مهم باعث شده که بازی‌سازان در ساخت کاراکترها از خانم‌ها استفاده نکنند. همچنین بازی‌سازان معتقدند که بازی‌های ساخته شده در مارکتی معرفی می‌شوند که بازی‌ها و نمونه‌های خارجی نیز حضور دارند، از این رو مقایسه‌ای بین این بازی ها صورت می‌گیرد و در اکثر شرایط نتیجه به نفع نمونه های خارجی به اتمام می پذیرد. عدم وجود ایده های جدید باعث تقلید از بازی‌های خارجی می‌شود و در صورتی‌که نمونه ایرانی در ارائه و پیاده‌سازی کوچک‌ترین مورد ناتوان باشد، مورد انتقاد از سوی کاربران قرار می‌گیرد، این در شرایطی است که بازی‌های خلاقانه و جدید در شرایط متفاوتی هستند و باید با ارائه بهترین کیفیت جایگاه خود را در مارکت مستحکم کنند. ناتوانی در ارائه کوچک‌ترین امکان، جایگاه بازی‌های ایرانی را متزلزل کرده و دیدگاه کلی درباره بازی‌های ایرانی را منفی می سازد. بازی‌سازان نماینده‌ای در شورای نظارت ندارند یکی دیگر از چالش‌هایی که فعالان این حوزه روی آن تاکید دارند، نبود یک نماینده از بازی‌سازان در شورای نظارت است. آنها معتقدند بخش نظارت حتی حاضر به برقراری گفت‌وگو با بازی‌سازان نیست. وی یادآور شد که در بنیاد ملی بازی رایانه در مرحله ارزیابی و نظارت از نحوه عملکرد بازی‌سازان از افراد متخصص استفاده نمی‌کند؛ این درحالیست که باید یک نماینده از بازی‌سازان که هم مخاطب را بشناسد، هم به چالش‌های بازی‌سازان آشنا باشد، در این شورا باشد تا بتواند آنها را به درستی راهنمایی کند. موج مهاجرت بازی‌سازان در کشور شروع شده است ذهتابی تأکید می‌کند که در صورت ادامه دار بودن این روند شاهد کوچ بازی‌سازی از عرصه بازار داخلی خواهیم بود؛ چرا که هم‌اکنون برخی از بازی‌سازان به دلیل نبود حمایت از سوی بنیاد تمایلی برای ماندن در بازار داخلی را ندارند و به خارج کوچ کردند.  باید سیاست حمایت از تولید داخل در دستور کار مسئولان بنیاد قرار گیرد یکی دیگر از مباحثی که موجب اعتراض بازی‌سازان کشور شده، حذف برخی بازی‌ها از فروشگاه‌های اپلیکیشن است. بازی‌سازان معتقدند سخت‌گیری‌های نظارتی تنها به اصلاح بازی‌ها محدود نمی‌شود و در مواردی این بنیاد حتی اقدام به حذف بازی‌ها از استورهای ایرانی کرده است. فیلتر و حذف بیش از 300 بازی از سوی بنیاد بدون اطلاع‌رسانی قبلی ذهتابی معتقد است که باید سیاست حمایت از تولید داخل در دستور کار مسئولان بنیاد قرار بگیرد ممکن است که بازی‌سازی دچار خطا و اشتباه شود؛ اما نباید فیلترینگ جز اولویت نخست بنیاد باشد؛ چرا که سال گذشته نزدیک 300 بازی از سوی بنیاد فیلتر شد و بدون اینکه از قبل تذکری داده باشند و این رفتار درستی نبود. برخوردهای سخت‌گیرانه خلاقیت و قدرت رقابت را از جوانان می‌گیرد در ادامه گفت‌وگویی با امیر خاوری مدیر تیم هزارتو ترتیب دادیم که به دلیل سیاست و برخوردهای بنیاد، بازار داخلی را ترک کرده است. رده‌بندی سنی در تمام دنیا انجام می‌شود اما این‌طور نیست که سخت‌گیری‌های عجیب و غریب انجام دهند و این موضوع باعث می‌شود که علاوه برکاهش تنوع بازی، خلاقیت بازی‌سازان و قدرت رقابت از بین برود. همچنین بازی‌ساز‌ان معتقدند که تولید بازی روندی پرهزینه است و تولیدکننده با ریسک بالایی و شکست ۹۰ درصدی وارد این حوزه می‌شود و با توجه به اینکه بیشتر بازی‌سازان با هزینه‌های شخصی و بدون هیچ حمایتی وارد این حوزه می‌شوند باید چارچوب مشخصی برای این موضوع طراحی شود. وی معتقد است که معیار ارزیابی دقیق از سوی بنیاد برای بازی‌سازان وجود ندارد شاید این معیارها برای خودشان قابل قبول باشد؛ اما ادامه این روند و سنگ‌اندازی‌ها زمینه را برای ایجاد چالش‌های جدی فراهم خواهد کرد؛ چرا که هم‌اکنون ما حدود دو سال است که بازار ایران را ترک کردیم و در تلاش هستیم که در بازار خارجی فعالیت خود را ادامه دهیم. گفتنی است چندی پیش بازی‌سازان ایرانی با به راه انداختن کارزاری تحت عنوان «حمایت از صنعت بازی» به قوانین مختلف بنیاد ملی بازی‌های رایانه‌ای اعتراض کردند و با انتشار بیانیه‌ای خطاب به بنیاد ملی بازی‌های رایانه‌ای نگرانی خود را از نحوه رسیدگی بخش نظارت بازی‌ها و فیلترینگ بازی‌ها ابراز کردند. در همین راستا خبرنگار تابناک برای پیگیری این موضوع به سراغ مسئولان بنیاد ملی بازی‌های ‌رایانه‌ای رفت اما متاسفانه هیچکدام حاضر به پاسخگویی در این زمینه نشدند. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "38199",
    "title": "ساخت بزرگترین پایانه نفتی در دریای عمان/ سواحل مکران میزبان دومین بندر اقیانوسی ایران",
    "abstract": "وزیر راه و شهرسازی با بیان اینکه ساخت بندر جدید اقیانوسی در منطقه کوه مبارک با الگوی مشارکتی در دستور کار قرار گرفت، گفت: از گذشته به دنبال آن بودیم که صادرات نفت را به خارج از تنگه هرمز و خلیج فارس ببریم که با ساخت این بندر این هدف محقق می‌شود.",
    "body": "محمد اسلامی در گفت‌وگو با خبرنگار اقتصادی خبرگزاری فارس، با اشاره به برنامه ریزی برای ساخت بندر جاسک (به عنوان دومین بندر اقیانوسی کشور)، بیان کرد: ما ابتدا بندر اقیانوسی چابهار را داریم که فاز اول آن تکمیل شد، برخی تجهیزات هم آمد و فاز دوم بندر چابهار هم به زودی آغاز می شود، این بندر باید به یک الگوی بزرگ و موفق صنعتی - تجاری کشور تبدیل شود، چون فعلاً تنها بندر اقیانوسی ما است. وزیر راه و شهرسازی ادامه داد: در گام بعد هم بندر جدید اقیانوسی جاسک هم در منطقه کوه مبارک با الگوهای مشارکتی در دستور کار قرار گرفته است و عملیات احداث آن به زودی آغاز خواهد شد. * ساخت بزرگترین پایانه نفتی کشور در بندر جاسک وی با بیان اینکه در بندر جاسک شهرک صنعتی بزرگ و صنایع انرژی مستقر خواهد شد، اضافه کرد: بندر جاسک هم بندری مشابه با بندر چابهار است و بزرگترین پایانه نفتی ما در آن ساخته می‌شود؛ ما از سال های خیلی دور به دنبال آن بودیم که صادرات نفت را به خارج از تنگه هرمز و خلیج فارس ببریم که با ساخت این بندر این هدف محقق می‌شود، بدین ترتیب در جاسک و منطقه کوه مبارک، پایانه صادراتی نفت و بزرگ‌ترین بندر اقیانوسی کشور ایجاد خواهد شد که خارج از تنگه هرمز قرار دارد. * ظرفیت بیش از 100 میلیون تنی بندر جدید جاسک در منطقه کوه مبارک اسلامی با اشاره به همکاری وزارت نفت در این حوزه، درباره بندر جاسک گفت: این بندر با ظرفیت بیش از 100 میلیون تن در مرحله مطالعه و فراخوان قرار دارد که امیدواریم بتوانیم فراخوان و سرمایه‌گذاری آن را دنبال کنیم و مصمم هستیم، عملیات اجرایی آن را در همین دولت آغاز کنیم. وزیر راه و شهرسازی تأکید کرد: بندر چابهار و این بندر جدیدی که احداث می‌کنیم (جاسک) فوق العاده می‌تواند در شکوفایی اقتصاد کشور سهم و نقش به سزایی داشته باشد. وی افزود: امیدواریم بندر جاسک، در کنار بندر چابهار و گوادر تعاملی گسترده تر با بنادر هندوستان داشته باشند و در این حوزه زنجیره تعاملی استراتژیکی به وجود آید. اسلامی تأکید کرد: آینده‌ای بسیار روشن و درخشان برای سواحل مکران می‌بینم که با اشراف و تسلطی که این منطقه از دنیا بر اقیانوس و آبهای آزاد و قطب جنوب دارد، فرصت اقتصادی آن بسیار زیادتر از ناحیه جنوبی خلیج‌فارس است. به گزارش فارس مقام معظم رهبری بر توسعه سواحل مکران و استفاده از این ظرفیت بزرگ خدادادی تأکیدات ویژه ای دارند. کشور ایران با 5400  کیلومتر ساحل، کشوری دریایی محسوب می‌شود، ایران‌ظرفیت‌های بزرگی در حوزه دریایی و بندری دارد، خلیج فارس منطقه استراتژیک حمل بار دنیا است، از سوی دیگر ما از طریق سواحل مکران به اقیانوس متصل هستیم و بندر اقیانوسی چابهار ظرفیت بزرگی برای کشور ما و حتی دنیا محسوب می‌شود. در کنار بندر اقیانوسی چابهار، بندر جدید جاسک مطرح شده است و این بندر خصوصیاتی که دارد این است که به مسیرهای اصلی تجارت جهانی نزدیک‌تر است، این بندر خارج از خلیج فارس و در سواحل مکران قرار دارد و از نظر موقعیت‌ طبیعتاً پیش از تنگه هرمز است. با احداث این بندر ما به اعماق بیشترِ آب دسترسی بهتری داریم و بنابراین با حداقل هزینه می‌توانیم پذیرش بالاترین سایز کشتی‌ها را داشته باشیم و این موجب می‌شود، بندر ما در سواحل مکران مزیت‌های مناسبی از نظر پذیرش کشتی‌های سایز بزرگ داشته باشد. پیش از این اعلام شده بود برنامه ریزی شده است بندر جاسک دسترسی مناسبی به انواع مدل‌های حمل‌ونقل وجود داشته باشد، یعنی به شریان‌های اصلی جاده و راه‌آهن با حداقل مسافت متصل شویم و از این طریق بندری بزرگ و اقیانوسی داشته باشیم. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "14946",
    "title": "چه کسی جلوی سرمایه‌گذاری چین در تونل زیرآبی و اتصال پل خلیج‌فارس به شبکه ترانزیت ایران را گرفت؟",
    "abstract": "کارشناس ترانزیت با بیان اینکه بین سال‌های 88 تا 92 پیشنهادهای چین درباره توسعه بندر چابهار و احداث پل زیر دریا تا قشم از سوی مسؤولان وقت رد شد، گفت: هنوز فرصت باقی است و خواهرخواندگی بنادر چابهار و گوادر در زمینه ترانزیت بار چین، می‌تواند افق‌های گسترده‌ای را برای ترانزیت ایران بگشاید.",
    "body": "علی ضیائی در گفت و گو با خبرنگار اقتصادی خبرگزاری فارس اظهار داشت: ظرفیت اقتصادی مناطق شرقی و جنوب شرقی ایران از جمله استعدادهای عظیم کشور است که در طول دهه های گذشته مورد غفلت قرار گرفته است * ظرفیت 5800 کیلومتری ساحلی ایران وی ادامه داد: از جمله استعدادهای مهم این حوزه، ظرفیت های ترانزیتی و ساحلی در جنوب شرقی ایران و منتهی به اقیانوس هند است، به طور کلی سواحل جنوبی کشور، غیر از فعالیت های نفتی و گازی، مورد بهره برداری اقتصادی چندانی قرار نگرفته و ترانزیت و اقتصاد دریا را می توان گنجینه ای مدفون شده در سواحل ایران دانست. این کارشناس ترانزیت بیان کرد: کشور ایران در مجموع دارای 5800 کیلومتر ساحل است که حدود 4900 کیلومتر آن در جنوب کشور واقع شده است؛ سواحل جنوب فرصت دسترسی و امکان ایفای نقش ایران بر خلیج فارس، تنگه هرمز و دریای عمان را برای کشور به ارمغان می‌آورد؛ ایران همچنین دارای حدود 30 جزیره در خلیج فارس است که می توانند نقش اقتصادی ویژه ای ایفا کنند. * کریدورهای ترانزیتی شمال-جنوب و شرق-غرب می تواند جایگزین درآمد نفتی شود ضیائی اظهار داشت: یکی از مهم ترین ظرفیت های جغرافیایی ایران که جایگاه ساحلی کشور نیز در آن سهیم است، استعداد ترانزیتی ایران است؛ کشور ما با قرار گرفتن در قلب خاورمیانه به عنوان محل اتصال سه قاره می تواند بستر عبور کالاهای تجاری بین المللی و بین قاره ای باشد. وی ادامه داد: کریدورهای ترانزیتی گذرنده از ایران در دو قالب کلی کریدور شمال-جنوب و کریدور شرق-غرب دسته بندی می شوند، کریدور شمال-جنوب کشورهای محصور در خشکیِ آسیای میانه و همچنین روسیه را به آب های گرم بین المللی متصل می کند، مهم ترین نقش کریدور شرق-غرب نیز ترانزیت کالای صادراتی چین به اروپا است. این کارشناس ترانزیت افزود: هر دو محور ذکر شده در صورت فعال شدن و بهره برداری صحیح می توانند منافع اقتصادی و راهبردی سرشاری را برای کشور به ارمغان آورده و درآمدی در تراز درآمدهای نفتی را برای ایران به همراه داشته باشند، از جمله مهمترین پیش نیازهای زیرساختی کریدور شمال-جنوب و همچنین شرق-غرب، تکمیل و بهره برداری بندر چابهار در سطح بنادر بین المللی و تکمیل راه آهن چابهار-سرخس با هدف ترانزیت کالا است. * ظرفیت مغفول مانده تعامل ایران و چین در بندر چابهار ضیائی اظهار کرد: طرح جاده ابریشم، موسوم به «کمربند-راه» یکی از طرح های مهم کشور چین در حوزه توسعه اقتصادی بین المللی است که چندین کریدور ترانزیتی ذیل آن تعریف شده و هدف اصلی آن ها انتقال تولیدات چین به اروپا است. وی افزود: از جمله طرح های چین ذیل «کمربند-راه»، ورود بار ترانزیت چین از دریا به خشکی از دهانه دریای عمان و خلیج فارس بود که بنادر «چابهار» در ایران و «گوادر» در پاکستان به عنوان اجزای مهم آن تعریف می شدند اما حدود سال های 88 و 89 در ایران، توجهی به پیشنهادات چین در این زمینه نشد، فرصت سوزی ایران در این حوزه اما تنها به این موضوع منتهی نشده و در سال های 92 و 93 بخشی از شقوق این بندر به رقیب راهبردی چین، یعنی هند سپرده شد.   *راندن چین از مشارکت در توسعه زیرساخت های جزیره قشم و پروژه ملی پل خلیج فارس این کارشناس ترانزیت اظهار کرد: قصد چین برای سرمایه گذاری در ظرفیت های ساحلی و دریایی ایران تنها به بندر چابهار محدود نبود، از جمله مهم ترین جزایر ایران در خلیج فارس، جزیره قشم بوده و از شاخص ترین ویژگی های آن، آبخور بالای سواحل این جزیره است که به گفته برخی کارشناسان، بیشترین آبخور را در سواحل خلیج فارس و دریای عمان دارد. ضیائی اضافه کرد: بندر کاوه در جزیره قشم با داشتن 21 متر آبخور، استعداد پهلوگیری کشتی های فوق سنگین را داشته و برای آن ظرفیت باری بالغ بر 5 میلیون تن در سال پیش بینی شده است، از جمله مهم ترین طرح های زیرساختی مرتبط با این جزیره احداث «پل خلیج فارس» است که تصمیم برای ساخت آن به پیش از انقلاب باز می گردد، اما عملیات اجرایی آن سال 1389 کلید خورده و به جهت اهمیت بالای آن در فهرست طرح های «مهر ماندگار» دولت جای گرفت. وی افزود: در کشاکش تغییر دولت در سال های 92 و 93 این طرح به بهانه یافتن فاینانسر یا سرمایه گذار خارجی جدید و همچنین تغییر طراحی متوقف شد، به گفته امیر جعفرپور مدیرکل اسبق برنامه ریزی و اقتصاد حمل و نقل وزارت راه و شهرسازی، چین در سال 96 قصد داشت تا با فاینانسی بالغ بر 640 میلیون یورو سرمایه گذاری در شهر فرودگاهی قشم و پل اتصال قشم به سرزمین اصلی را بدون هیچ آورده ای از سمت ایران تقبل کند و تنها مطالبه این کشور نامه تاییدیه‌ای مبنی بر به رسمیت شناخته شدن منطقه آزاد قشم توسط دولت ایران و دولتی بودن این سازمان بود، اما این نامه تاکنون از طرف دولت ایران برای طرف چینی ارسال نشده است. این کارشناس ترانزیت تصریح کرد: چین حتی پیشنهاد احداث تونل زیر آبی را در صورت عدم تمایل مسئولان ایرانی به پل، ارائه داده بود و حاضر بود مطالعات اولیه آن را نیز به طور رایگان انجام دهد؛ این مبلغ می توانست ظرفیت ترانزیتی قشم و پل خلیج فارس را فعال کرده و بسترساز یک انقلاب ترانزیتی در منطقه به نفع ایران شود؛ در این باره چین قصد داشت تا با انتقال و تخلیه بخشی از کالاهای تولیدی خود در جزیره قشم، آن را به وسیله پل خلیج فارس به شبکه ریلی ایران و از این طریق به دیگر کشورها مانند اروپا ترانزیت کند. * خطای محاسباتی در دیپلماسی حمل و نقل ضیائی اظهار کرد: در کل، بخش عمده فعال سازی کریدور شرق-غرب ایران به انتقال کالاهای تولید شده در چین به سمت اروپا متکی است، اما مسئولان و نهادهای تصمیم گیر در حوزه دیپلماسی اقتصادی و حمل و نقل با نادیده گرفتن این واقعیت، کشور مشترک المنافعی مانند چین را در این زمینه کنار زدند که نمونه بارز آن را می توان در مناسبات بندر چابهار مشاهده کرد. وی افزود: مسئولان و نهادهای مذکور با راندن چین از معادلات سواحل جنوب شرق کشور و بندر چابهار که می توانست عواید ظرفیت عظیم ترانزیتی چین به اروپا را به ایران منتقل کند، هند را جایگزین این کشور کردند که نه تنها عمق روابط راهبردی آن با ایران کمتر از چین است، بلکه بار بالقوه ترانزیتی هند از خاک ایران نیز با چین قابل قیاس نیست. لزوم خواهرخواندگی بنادر چابهار و گوادر این کارشناس ترانزیت اظهار داشت: در حال حاضر ضروری است تا ایران فرصت باقی مانده در حوزه ترانزیت را مغتنم شمرده و پیش از دور خوردن همه کریدورهای کشور توسط همسایگان، عبور جریان های عمده ترانزیتی از کشور را شکل دهد. ضیائی تأکید کرد: از جمله مهمترین پیش نیازهای این کار تعاملی راهبردی با یکی از چشمه های اصلی بار جهانی یعنی کشور چین در این حوزه است، در حال حاضر هنوز فرصت همکاری با چین در زمینه ترانزیت در سواحل جنوبی کشور به طور کامل از دست نرفته و طرف مذکور نیز خواستار همکاری با ایران در شکل دهی همکاری های مشترک با بندر گوادر پاکستان است. وی تصریح کرد: خواهرخواندگی بنادر چابهار و گوادر در زمینه ترانزیت بار چین می تواند افق های گسترده ای را برای ترانزیت ایران بگشاید و لازم است تا کشور بیش از این معطل شریک نه چندان قابل اعتماد هندی نگه داشته نشود. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "49575",
    "title": "ایدرو ۲۳ طرح صنعتی با برآورد سرمایه‌گذاری ۴۵ هزار میلیارد تومان را در دست اجرا دارد",
    "abstract": "معاون وزیر و رییس هیات عامل ایدرو در مورد طرح‌های در دست اقدام ایدرو گفت: ایدرو به عنوان نخستین سازمان توسعه کشور با بیش از نیم قرن سابقه در توسعه صنعتی هم اکنون ۲۳ طرح صنعتی با پیشرفت های فیزیکی متفاوت و با برآورد سرمایه گذاری ۴۵ هزار میلیارد تومان را در دست اجرا دارد.",
    "body": "به گزارش خبرگزاری فارس به نقل از شاتا، محسن صالحی‌نیا در مراسم رو نمایی از طرح‌های ملی وزارت صمت با حضور رییس جمهور و وزیر صمت، افزود: با توجه به شعار سال و سیاست های ابلاغی مقام معظم رهبری در خصوص پشتیبانی از تولید و مانع زدایی از آن در این زمینه رسالت این سازمان بیش از پیش مهم و سنگین بوده و نیازمند مساعدت و همکاری کلیه بخش های مربوطه است . وی بیان کرد : طرح تولید بیو اتانول سوختی و طرح تولید ممبران های مورد نیاز آب شیرین کن در مناطق محروم کرمانشاه و ایلام از جمله طرح های این سازمان است که تا پایان همین دولت به بهره برداری خواهد رسید. رییس هیات عامل ایدرو خاطرنشان کرد: در حوزه سیاست گذاری و توسعه صنعت خودرو در سال گذشته علیرغم همه مشکلات موجود ایدرو موفق به اجرای برنامه تولید خودرو به تعداد حدود یک میلیون دستگاه خودرو اعم از سبک و سنگین شده است که با اتخاذ تدابیر لازم برای سال جاری این میزان با رقم حدود ۲۵ درصد افزایش در دستور کار قرار دارد و این در حالی است که در سال ۹۹ نسبت به سال ۹۸ نیز ۲۰ درصد افزایش تولید را تجربه کرده است. صالحی نیا گفت: این حجم از تولید زمانی حاصل شده که به دلیل محدودیت‌های بین‌المللی و شرایط کرونا با توسعه برند های تولیدی داخلی در خودرو و تعمیق ساخت داخل و استفاده از ظرفیت شرکت‌های دانش‌بنیان توانستیم خودروهای جدید با قوای محرکه به روز و موتور های کم مصرف و توسعه استانداردهای کیفی روانه بازار مصرف کنیم. معاون وزیر و رییس هیات عامل ایدرو همچنین از رییس جمهور درخواست کرد در خصوص بازگشت منابع حاصل از واگذاری های واحدهای این سازمان که حسب قانون اجرای سیاست‌های اصل ۴۴ به منظور امکان سرمایه‌گذاری با اولویت در مناطق محروم بایستی به سازمان‌های مادرتخصصی برگردانده شود، دستور مساعدت ویژه و اجرای این بند از قانون صادر شود. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "146261",
    "title": "رییس مرکز پژوهش‌های اسلامی و کتابخانه شاهچراغ منصوب شد",
    "abstract": "با حکم تولیت حرم شاهچراغ، سومین حرم اهل بیت در کشور، رییس مرکز پژوهش‌ها و کتابخانه حرم شاهچراغ منصوب شد.",
    "body": "به گزارش خبرگزاری فارس، حجت‌الاسلام ابراهیم کلانتری تولیت آستان مقدس حضرت احمدبن موسی الکاظم شاهچراغ (ع)، در حکمی علیرضا بیابان نورد را به سمت رییس مرکز پژوهش‌های اسلامی و کتابخانه حرم احمدی و محمدی (شاهچراغ) منصوب کرد. در بخشی از این حکم آمده است: با توجه به وجود نیروهای باانگیزه، زیرساخت‌ها و امکانات، انتظار می‌رود این مرکز به قطب علمی و پژوهشی حوزه معارف قرآن کریم و اهل بیت و مرجع اندیشمندان و پژوهشگران در کشور تبدیل شود. شایان ذکر است علیرضا بیابان نورد متولد ۱۳۵۷ و دارای مدرک دکتری علوم سیاسی (گرایش مسائل ایران) و عضو هیأت علمی دانشگاه آزاد اسلامی شیراز، مولف چند عنوان کتاب و چندین مقاله علمی‌پژوهشی است. معاونت فرهنگی حوزه هنری استان فارس، دبیر هیات اندیشه‌ورز تعالی علوم انسانی و هنر دانشگاه آزاد اسلامی فارس، دبیر ستاد سلامت معنوی کرونا در استان فارس، رئیس کمیته فرهنگ و تمدن اسلامی دانشگاه علوم پزشکی شیراز، رئیس بسیج اساتید موسسات غیرانتفاعی فارس، معاون فرهنگی- دانشجویی موسسه آموزش عالی ارم، عضویت در شورای عالی بسیج اساتید استان فارس از جمله سوابق بیابان نورد رییس جدید مرکز پژوهش‌های اسلامی و کتابخانه آستان مقدس احمدی و محمدی (شاهچراغ) است. کتابخانه آستان مقدس احمدی و محمدی شاهچراغ (علیهما السلام) ۷۴۴ ه.ق تاسیس شده است و از سال ۱۳۴۳ شمسی به صورت رسمی کار خود را آغاز و درحال حاضر حدود ۸۰ هزار نسخه کتاب چاپی فارسی ،۲۹۳۶ جلد کتاب خطی ، ۳۰۰۰ نسخه کتاب چاپ سنگی به زبان عربی و فارسی ،۱۴۰عنوان نشریه،۲۰۰۰ عنوان کتاب مرجع،۵۰ عنوان کتاب و نشریه به خط بریل برای نابینایان و۱۲۰۰۰ عنوان کتاب کودک است. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "95728",
    "title": "کارتونیست‌ها به استقبال هفته المپیک می‌روند",
    "abstract": "ششمین دوره عصرانه کارتون پل طبیعت همزمان با هفته المپیک ۱۴۰۰ و در آستانه بازی‌های ۲۰۲۱ امروز برگزار می‎ شود.",
    "body": "به گزارش خبرگزاری فارس ششمین دوره عصرانه کارتون پل طبیعت همزمان با هفته المپیک ۱۴۰۰ و در آستانه بازی‌های ۲۰۲۱ امروز برگزار می‎ شود. به نقل از اداره ارتباطات و امور بین‌الملل عباس‌آباد؛ ششمین دوره عصرانه کارتون پل طبیعت به همت منطقه فرهنگی و گردشگری عباس‌آباد با حضور ۶۰ اساتید کارتونیست و کاریکاتوریست امروز دوشنبه ۷ تیر ماه به مناسبت هفته المپیک از ساعت ۱۶ تا ۱۹ برگزار خواهد شد. عصرانه کارتون پل طبیعت یکی از برنامه‌های شاخص اراضی عباس‌آباد بوده که با استقبال هنرمندان مواجه و تا کنون پنج دوره با موضوعات متنوع شهری برگزار شده است و ششمین دوره این رویداد به هفته المپیک اختصاص دارد که از ۵ تا ۱۰ تیر ماه در گذر فرهنگ در منطقه فرهنگی و گردشگری عباس آباد برگزار می شود.  انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "84372",
    "title": "ممنوعیت اعزام به عتبات ادامه دارد؛ فقط برای سازمان حج و زیارت!",
    "abstract": "در حالی که سفر به عتبات از سوی ستاد کرونا ممنوع است، کاروان‌های غیرمجاز هم‌چنان بدون توجه به ممنوعیت سفر به عتبات و لزوم رعایت نکات بهداشتی در این سفر، زائران را با خود همراه می‌کنند.",
    "body": "به گزارش خبرنگار حج و زیارت خبرگزاری فارس، همزمان با سالروز شهادت امام جعفر صادق (ع)، حرم امیرالمؤمنین (ع) سیاهپوش و پرچم عزا بر فراز ایوان نجف نصب شد.  شب گذشته موکب‌های عزاداری در اطراف حرم برپا شد و هر کدام در کنار عزاداری بین زائران حرم علوی غذا و نوشیدنی توزیع کردند.  عزاداری خادمان حرم علوی صبح امروز نیز همزمان با سالروز شهادت امام جعفر صادق (ع) در عراق، مراسم عزاداری به همت عتبه علویه و با حضور خادمان حرم امام علی (ع) برگزار شد.  حضور زوار ایرانی در حرم امام علی (ع) بدون ماسک! علاوه بر این، برخی از زائران ایرانی که همراه با کاروان‌های غیرمجاز عازم عتبات شده بودند، شب گذشته در حرم امام علی (ع) حضور یافته و به عزاداری پرداختند. این امر در حالی است که زائرانی که همراه با این کاروان‌ها به عتبات مشرف می‌شوند، پروتکل‌های بهداشتی را رعایت نمی‌کنند و الزامی به استفاده از ماسک ندارند.   مرزهای زمینی به روی زائران و مسافران عراق بسته است حتی پس از ورود به ایران نیز در صورت بیماری کرونا کسی در مبادی ورودی از آنها آزمایش کرونا نمی‌گیرد. البته بیش‌تر کاروان‌ها با توجه به ممنوعیت تردد در مرزهای زمینی از طریق هوایی عازم عتبات می‌شوند؛ چرا که حسین قاسمی، مدیر کل امور مرزی وزارت کشور می‌گوید: همچنان مرزهای زمینی برای تردد زائر و مسافر به عراق مسدود است و در صورت بروز تخلف با متخلفان برخورد می‌شود. کاهش تردد غیرمجاز از مرز مهران در روزهای اخیر البته برخی از افراد در مرز مهران با داشتن ویزای عراق به این کشور سفر می‌کنند و کسی هم جلوی آنها را نمی‌گیرد که به گفته مرزنشینان، تعداد افرادی که از طریق مرز زمینی به ویژه مرز مهران عازم عراق می‌شوند، در روزهای اخیر به شدت کاهش یافته است و محدودیت‌ها در مرز مهران افزایش یافته است.  ممنوعیت اعزام به عتبات ادامه دارد، این بار فقط برای سازمان حج و زیارت! با این وجود، کاروان‌های غیرمجاز که به مصوبه ستاد کرونا مبنی بر ممنوعیت سفر به عتبات بی‌توجه هستند و به نوعی ستاد کرونا را با اعزام غیرمجاز به عراق دور می‌زنند، همچنان به راحتی و بدون هیچ نظارتی با هزینه‌های بالا اقدام به مسافرگیری و جذب زائر می‌کنند و به نظر می‌رسد که اعزام زائر به عتبات فقط از طریق سازمان حج و زیارت به عنوان متولی اصلی اعزام‌ها امری غیرقانونی است؛ چرا که ستاد کرونا سفر به عتبات را در ایام کرونا و وضعیت کنونی از ابتدای اسفند ۹۸ ممنوع کرده است و هیچ زائری در قالب کاروان رسمی حج و زیارت در ۱۵ ماه اخیر به عتبات سفر نکرده است. با این وجود، سفر به عتبات به صورت شخصی یا گروهی با اخذ ویزای عراق توسط دلالان از ۱۴۰ تا ۳۵۰ دلار در حال انجام است و افراد با خرید بلیت هواپیمای نجف یا بغداد به راحتی می‌توانند عازم عراق شوند و به زیارت بپردازند. کاروان‌های غیرمجاز نکات بهداشتی را در سفر به عتبات رعایت نمی‌کنند حجت‌الاسلام صحبت‌الله رحمانی، معاون عتبات سازمان حج و زیارت می‌گوید: با وجود ادامه روند اعزام زائران به عتبات در قالب کاروان غیرمجاز یا حتی انفرادی، سازمان حج و زیارت هنوز اجازه اعزام زائر ندارد و بسیاری از دفاتر زیارتی هم تعطیل شدند و برخی هم با مشکلاتی مواجه هستند. اما به دلیل مصوبه ستاد کرونا و  ممنوعیت سفر به عتبات، این دفاتر اقدام به اعزام زائران به عتبات نکردند و همچنان تابع ستاد کرونا هستند. وی با بیان اینکه سازمان حج و زیارت باز هم آمادگی خود برای ازسرگیری سفر به عتبات را اعلام می‌دارد، می‌افزاید: ما می‌توانیم همین زائران و افراد مستقل را که اکنون با شیوه‌های مختلف عازم عتبات می‌شوند، ساماندهی کرده و با رعایت پروتکل بهداشتی و هزینه‌ای پایین‌تر از کاروان‌های غیرمجاز، به عتبات اعزام کنیم و به نوعی دستورالعمل ستاد کرونا را بهتر اجرایی کنیم؛ چرا که اکنون افراد و کاروان‌هایی که به عراق اعزام می‌شوند، بسیاری از نکات بهداشتی را رعایت نمی‌کنند و جان زوار را به خطر می‌اندازند و به فکر سودجویی خود هستند و حتی در صورتی زائری با مشکلی مواجه شود یا بیمار شود، به دلیل نبود امکانات ایرانیان به ویژه مستقر نبودن هلال احمر برای درمان زوار، باید هزینه‌های بالایی برای درمان در بیمارستان‌های عراق بپردازند. حال باید به این نکات اشاره کرد که اگر واقعا همه باید به دستورالعمل ستاد کرونا توجه و عمل کنند، چرا نهادی نظارتی در این زمینه وجود ندارد تا از اقداماتی خلاف مصوبه‌های ستاد کرونا جلوگیری کند؟ اگر سفر به عتبات برای سازمان متولی اعزام‌ها ممنوع است، پس چگونه برخی به صورت شخصی و گروهی عازم عتبات می‌شوند؟ اگر این سفرها مشکلی ندارد و حتی پس از ورود به ایران نیز زائران در سلامت هستند، چرا ستاد کرونا مجوزی برای برقراری سفرها حتی به صورت محدود صادر نمی‌کند؟ آن هم برای سفری که تا این اندازه مشتاق دارد و بسیاری ماه‌ها برای بازگشایی مسیر زیارت لحظه‌شماری می‌کنند و به گفته مصطفی قاسمی، مدیر عامل شرکت شمسا در سال ۹۷ حدود ۵۰۰ هزار نفر به عتبات اعزام شدند که این آمار از دو هفته قبل از اربعین تا یک هفته بعد از اربعین است و در ایام اربعین نیز با توجه به برخی محدودیت‌ها در آن سال حدود ۲.۵ میلیون نفر از کشورمان در حماسه اربعین حضور یافتند. به گزارش فارس، در حالی که سفرهای خارجی برقرار است و محدودیتی در این زمینه وجود ندارد، ستاد کرونا همچنان با برقراری سفر به عتبات موافقت نکرده است و میلیون‌ها عاشق حسینی در انتظار ازسرگیری سفر به عتبات هستند. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "146055",
    "title": "آمار ناامید کننده از اشتغال آمریکا/کمترین شغل در ماه سپتامبر ایجاد شد",
    "abstract": "بر اساس آمار وزارت کار آمریکا این کشور در ماه سپتامبر کمترین میزان اشتغال  در سال جاری را تجربه کرده است.",
    "body": "به گزارش خبرنگار اقتصاد بین الملل خبرگزاری فارس به نقل از وال استریت ژورنال، وزارت کار آمریکا اعلام کرد که اقتصاد این کشور در ماه سپتامبر 194 هزار فرصت شغلی ایجاد کرده که کمترین میزان طی سال جاری محسوب می شود. این مسئله نشان می دهد که اقتصاد آمریکا برای ادامه روند بهبود همچنان با چالش هایی نظیر تبعات شیوع نوع دلتای ویروس کرونا و احتمالا کمبود نیروی کار مواجه است. میزان اشتغال ایجاد شده در ماه سپتامبر نسبت به ماه قبل از آن تقریبا نصف شده چرا که در ماه آگوست شاهد ایجاد 366 هزار فرصت شغلی در آمریکا بوده ایم. در حالی اقتصاد آمریکا در ماه سپتامبر کمتر از 200 هزار فرصت شغلی ایجاد کرده است که کارشناسان فکر می کردند شاهد آمار حدود 500 هزار فرصت شغلی خواهند بود. این آمار از آن جهت اهمیت دارد که می تواند سرنوشت بسیاری از سیاست های محرک اقتصادی بانک مرکزی فدرال آمریکا را تعیین کند. آمار وزارت کار آمریکا حاکی از آن است که بسیاری از نیروهایی که طی ماه های گذشته به دنبال شغل می گشته اند از این بازار خارج شده اند. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "49037",
    "title": "ژسوس:از آگوئرو یادمی گیرم مهاجم مطلوبی برای منچسترسیتی شوم",
    "abstract": "مهاجم برزیلی و جوان تیم فوتبال منچسترسیتی تایید کرد از سرخیو آگوئرو یادخواهد گرفت چطور به گلزن بزرگی تبدیل شود.",
    "body": "به گزارش خبرگزاری فارس، در منچسترسیتی اکنون مهم ترین خبر، موضوع رفتن آگوئرو در پایان فصل جاری از تیم بعد از یک دهه همکاری موفقیت آمیز است. بعد از آنکه دو روز قبل، باشگاه لیگ برتری تایید کرد قرارداد مهاجم 32 ساله آرژانتینی در پایان فصل تمدید نخواهد شد، مسئولان و بعد بازیکنان در مورد گلزن با تجربه صحبت کردند. گابریل ژسوس از جمله نفرات کادر بازیکنان بود که از هم تیمی اش به عنوان الگو یادکرد. او به اسکای اسپورت گفت:می توانم بازهم از آگوئرو یاد بگیرم. او برای منچسترسیتی خیلی بیشتر از من گل زده است. او بازیکنی است که همیشه گلزنی می کند. واقعا مهاجمی عالی است. ژسوس 23 ساله کار خود را با سیتی در سال 2017 آغاز کرد. او در 44 بازی در مجموع برای تیمش 28 گل زده است. ستاره تکنیکی افزود:امیدوارم در مدت زمانم باقیمانده بازهم از او بیاموزم. هر روز در کنارش در تمرینات هستم. همینطور در مسابقات حضور دارم. امیدوارم که یادبگیرم و به مهاجم مطلوبی برای منچسترسیتی تبدیل شوم. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "86927",
    "title": "آئین احیای «بوستان اکو» با حضور سفرای عضو برگزار می‌شود",
    "abstract": "مراسم احیای بوستان اکو با حضور سفرای کشورهای عضو و رئیس موسسه فرهنگی اکو چهارشنبه 19 خرداد ماه ساعت 9:30 در منطقه فرهنگی و گردشگری عباس ‎آباد (بوستان اکو) برگزار می‌شود.",
    "body": "به گزارش خبرگزاری فارس به نقل از اداره ارتباطات و امور بین‌الملل شرکت نوسازی عباس آباد، آیین احیای بوستان اکو با هدف افزایش همکاری های مشترک اعضا به منظور هم افزایی بیشتر، تقویت و مشارکت فرهنگی اعضا و ارتقای جایگاه نوروز به میزبانی منطقه فرهنگی و گردشگری عباس‌آباد اجرا می شود. همچنین در این مراسم به منظور ارتقای سطح همکاری، تفاهم‌نامه‌ای میان شرکت نوسازی عباس آباد و موسسه فرهنگی اکو با حضور رئیس CPR سازمان اکو، رئیس موسسه فرهنگی اکو، دبیر کل سازمان همکاری‌های اقتصادی اکو، معاون دیپلماسی اقتصادی وزارت امور خارجه و دیگر اعضای سازمان و سفرای کشورهای عضو اکو به امضا می رسد. گفتنی است بوستان اکو با 27 هزار متر مربع مساحت بخش شمالی بوستان نوروز در منطقه فرهنگی و گردشگری عباس آباد، به عنوان یکی از شاخصه‌های فرهنگی مشترک بین کشورهای عضو این سازمان مطرح است. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "18395",
    "title": "شایعه سازی ممنوع؛ انصاریان فوت نکرده است",
    "abstract": "خبر درگذشت انصاریان که لحظاتی پیش در فضای مجازی منتشر شد صحت ندارد.",
    "body": "به گزارش خبرنگار ورزشی خبرگزاری فارس، دقایقی قبل در صفحات مجازی خبری مبنی بر درگذشت علی انصاریان پیشکسوت پرسپولیس منتشر شد. با این وجود وضعیت انصاریان همچنان مانند قبل است و ضمن بالا بودن ضربان قلب اکسیژن خون وی هم مدام بالا و پایین می‌شود. خانواده این پیشکسوت و بازیگر فعلی سینما و تلویزیون ایران دقایقی قبل بار دیگر از منزل به بیمارستان آمدند تا پیگیر وضعیت انصاریان باشند. تعدادی از پیشکسوتان تیم پرسپولیس مانند بهنام ابوالقاسم پور، ابراهیم شکوری،‌ علی کریمی و عادل کلاه‌کج در حال حاضر در بیمارستان فرهیختگان حضور دارند و پیگیر شرایط انصاریان هستند. هر چند وضعیت انصاریان بسیار وخیم است اما این بازیکن سابق فوتبال ایران فوت نکرده و همچنان تعداد زیادی از اهالی رسانه، پیشکسوتان و علاقمندان به وی از جمله میرطاهر مظلومی و ... پشت در بیمارستان فرهیختگان جویای وضعیت انصاریان هستند. انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌",
    "label": "ورزشی",
    "predicted_label": "",
    "prompt_used": ""
  },
  {
    "id": "116153",
    "title": "دستور رهبری برای ورود سران قوا به موضوع حقوق ورودی کالاهای وارداتی",
    "abstract": "معاون فنی گمرک از دستور رهبر معظم انقلاب برای رسیدگی به موضوع نرخ ارز مبنای محاسبه حقوق ورودی کالاهای وارداتی در جلسه سران قوا خبر داد.",
    "body": "مهرداد جمال ارونقی در گفت‌وگو با خبرنگار اقتصادی خبرگزاری فارس، با اشاره به وضعیت اعمال حقوق ورودی کالاها براساس قانون بودجه سال 1400 اظهارداشت: طبق جز یک بند «و» تبصره 7 قانون بودجه سال جاری نرخ ارز محاسبه ارزش گمرکی کالاهای وارداتی به استثنای کالاهای اساسی، دارو و تجهیزات مصرفی پزشکی باید برابر با نرخ ارز اعلام شده بانک مرکزی در سامانه مبادله الکترونیکی باشد. وی ادامه داد:‌ ابتدای سال جاری مطابق تصویب نامه هیات وزیران، گمرک مجاز شد تا زمانی که وضعیت سود بازرگانی ابلاغ نشده حقوق ورودی، عوارض و مالیات ارزش افزوده کالاهای وارداتی را براساس روال سابق و بر مبنای ارز دولتی 4200 تومانی دریافت کند. معاون فنی گمرک با اشاره به اینکه در شرایط تحریمی و جنگ اقتصادی باید اقداماتی که شائبه افزایش قیمت کالا را به همراه دارد با برنامه ریزی و در شرایط ثبات، اجرایی شود، بیان داشت: تغییر نرخ مبنای حقوق ورودی کالاهای وارداتی که عمده آن مواد اولیه و واسطه‌ای است می‌تواند تورم وارداتی را به همراه داشته باشد و این به نفع تولید و اقتصاد کشور نیست. ارونقی به نامه هیأت تطبیق مقررات با قوانین مجلس در مورد لغو مصوبه هیات وزیران مبنی بر اعمال حقوق ورودی بر اساس ارز ترجیحی پرداخت و افزود:‌ مصوبه هیات وزیران که مقرر کرده بود بر مبنای شرایط سابق عمل شود مغایر با قانون شناخته شد؛ البته مجلس شورای اسلامی اعلام کرد که برای اصلاح قانون بودجه، دولت می تواند وفق مقررات مربوطه اقدام نماید تا بخش تولید دچار تورم قیمتی نشود. معاون فنی گمرک با تاکید بر اینکه یکی از دغدغه‌های فعالان اقتصادی و مسئولان ، برهم نخوردن تعادل نسبی بازار از محل کالاهای وارداتی علی الخصوص نهاده های تولید است، عنوان کرد: در این راستا جهانگیری معاون اول رئیس جمهور سابق در نامه‌ای به مقام معظم رهبری با اشاره به دلایل اعمال نشدن حقوق ورودی کالاهای وارداتی مطابق با قانون بودجه سال جاری پرداخت و دو پیشنهاد را ارائه کرد. وی ادامه داد: اول آنکه در صورت صلاحدید، مصوبه هیئت وزیران تا پایان شهریور ماه سال جاری ملاک عمل قرار گرفته و طی این مدت، دولت جدید با همکاری مجلس شورای اسلامی تدابیر لازم را برای حل مشکل در آینده اتخاذ کنند و دوم آنکه تصمیم گیری راجع به نحوه رفع مشکل به جلسه سران سه قوه ارجاع شود تا با در نظر گرفتن جمیع جهات، تصمیمات لازم اتخاذ گردد و در آستانه استقرار دولت جدید هیچ گونه مشکلی دین خصوص ایجاد نشود. ارونقی افزود: پیشنهادات ارائه شده به استحضار مقام معظم رهبری رسید و مقرر فرمودند موضوع در جلسه سران قوا مطرح و تصمیم لازم اتخاذ شود. بنابراین در حال حاضر، اخذ حقوق ورودی از کالاهای وارداتی کمافی السابق و طبق رویه قبلی اخذ می شود و هرگونه شایعه برخی افراد سودجو که درصدد گران کردن برخی کالاها هستند در این خصوص، مبنی بر اخذ حقوق ورودی با نرخ ارز بازار توسط گمرک،  تکذیب می‌شود. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "168870",
    "title": "درخواست جمعی از نخبگان هرمزگان از رئیسی/ منظر طبیعی و فرهنگی جزیره هرمز را ثبت ملی کنید",
    "abstract": "جمعی از نخبگان فرهنگی هرمزگان طی نامه‌ای به آیت‌الله سید ابراهیم رئیسی رئیس جمهوری اسلامی ایران درخواستند کردند تا منظر طبیعی و فرهنگی جزیره هرمز را به ثبت ملی برسد.",
    "body": "به گزارش خبرگزاری فارس،  جمعی از نخبگان فرهنگی هرمزگان طی نامه‌ای به آیت‌الله سید ابراهیم رئیسی رئیس جمهوری اسلامی ایران درخواستند کردند تا منظر طبیعی و فرهنگی جزیره هرمز را به ثبت ملی برسد. متن این نامه به شرح زیر است: همان‌گونه که مستحضر هستید، سرزمین عزیزمان از سپیده دمان تاریخ به عنوان یکی از گهواره‌های شکل‌گیری تمدن بشری شناخته شده است. مردم استان هرمزگان نیز نقش مهمی در ساخت و پاسداری از این هویت ملی داشته‌اند. اقتداری از جنس دوستی با ملت‌های دیگر از راه تجارت و سفر که در طی چندین قرن و خصوصاً قرون پنجم تا نهم هجری، ثروتی گران بها را به بار آورد. گنجینه‌ای که زمینه‌ساز رشک استعمارگران پرتغالی و انگلیسی و در نتیجه هجوم غارت‌گرانه آنان را به سواحل خلیج فارس پدید آورد که در تاریخ ثبت شده است. سالیان سال است که این پیشینه سرافراز تاریخی و طبیعی گاهی خود را در قالب سنگ‌نوشته‌های بادافشان رودان، سنگ نگارهای باستانی دهتل بستک، قلعه‌های هزاره میناب و فین و مغویه، صنعت لنچ‌سازی قشم، بافت معماری بندر کنگ و گاهی در قالب مناظر بی‌نظیر طبیعی چون جنگل حرا (هرا) وغارهای نمکدان قشم موجب افتخار و عشق به مام میهن شده است. زلزله و سیل امسال متاسفانه ضمن آسیب فراوان به این بناهای تاریخی و مناظر طبیعی، بار دیگر نشان داد که کار حفاظت و مرمت و نگهداری از این میراث‌های بی‌همتا به درستی انجام نپذیرفته است و نیازمند توجه جدی دولت است. با این همه اما شاید هیچ‌کدام به اندازه جزیره بی‌نظیر هرمز در معرض خطر و نیازمند توجه جدی دولت نیست تا هم از تخریب غیرقابل جبران جلوگیری شود و هم بار دیگر در چشم جهانیان شناسانده گردد و زمینه آن شود که این بار تمامی مردم جهان به عنوان گردشگر مهمان این جزیره موزه‌ای و مبهوت جمال بی‌مانندش شوند و توسعه منطقه در ساحتی بسیار امروزی شکل بگیرد. همان‌گونه که مستحضر هستید این جزیره به علت ویژگی‌های طبیعی و زمین شناسی‌اش در جهان بی‌نظیر است و از این رو به بهشت زمین‌شناسی جهان شهرت یافته است. این گنبد نمکی یگانه که فقط ۴۲ کیلومتر مربع مساحت دارد، پر از تپه‌های رنگینی است که خوراکی بوده و و در خود هفتاد نوع کانی با بیش از نود طیف رنگی شناسایی شده دارد که در کل جهان همانند نداشته است اما به دلیل غفلت از درک عظمت و اهمیت بی‌مانندش در سال‌های اخیر فقط مرکز استحصال نمک و فروش خاک سرخ بوده است یعنی گوهری که میلیون‌ها سال طول کشیده تا ذره ذره شکل گرفته، خروار خروار با کم‌ترین بها صادر شده است آن هم خاکی که تماشای سرخی بی‌بدیل آن هزاران خاطرخواه در میان دوست داران طبیعت‌گردی جهان دارد. دره رنگین‌کمان‌ها نامی است برای توصیف فقط قسمتی کوچک از طبیعت مسحورکننده هرمز که هر وجب آن به رنگی و طیفی و طراوتی از یشمی و فیروزه‌ای گرفته تا یاسی و ارغوانی است و هرساله هزاران هموطن گردشگر با تماشای آن ضمن لذت بصری فراوان از چنین شاهکاری از تنوع رنگ و سنگ و خاک و گره خوردگی آن با دریا، به خود به عنوان یک ایرانی افتخار می‌کند که مستحق چنین موهبت الهی شده است و این در حالی است که تمامی جزیره چنین ویژگی منحصر به فردی دارد. ثبت و حفظ موزه‌های طبیعت یکی از سالم‌ترین گونه‌های جدید توسعه در جهان امروز است که ده‌ها نمونه آن در فهرست آثار غیرملموس و طبیعی بشر در سازمان فرهنگی و آموزشی ملل متحد( یونسکو) به ثبت رسیده است و مولفه‌های فرهنگی و طبیعی سبب ساز آن شده است که در سال‌های اخیر این گوهر ارزشمند به عنوان طعمه‌ای در چشم عده‌ای نامحرم درآید و زمین خواری گسترده برای تصاحب منظر طبیعی جزیره در زیر عناوین نهادها و شرکت‌های سرمایه‌گذار باب شود و حیثیت این جزیره در معرض تملک غیرمسولانه و تخریب‌های وحشتناک قرار گیرد. لذا ما امضاکنندگان زیر به عنوان علاقه‌مندان به میراث فرهنگی و طبیعی هرمزگان خواستاریم: در گام نخست منظر طبیعی و فرهنگی کل جزیره هرمز به ثبت ملی برسد و سپس پرونده‌سازی‌های لازم جهت قرار گرفتن در فهرست میراث طبیعی یونسکو به عمل آید تا هم از تخریب این سرمایه ملی جلوگیری شود و هم مقدمات تبدیل آن به دومین اکو موزه کشور فراهم شود. ما بسیار امیدواریم که این توفیق برای مردم هرمزگان در دولت جنابعالی و وزرات جناب آقای ضرغامی رقم بخورد. امضاگنندگان: علی رضایی، محمد ذاکری، احمد حبیبی، رضا دبیری‌نژاد، همایون امیرزاده، احمد کارگران، ایوب زینلی، حسن بردال، هومن محمد کرمی‌و طاهره رضایی. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "9073",
    "title": "بسته آموزشی/از ساخت قلک و قاب سفالی تا جاشمعی با گندم",
    "abstract": "ایام قرنطینه فرصت خوبی است تا به همراه بچه ها ساخت وسایل کاربردی را با لوازم در دسترس و کم هزینه و اغلب دور ریختنی تجربه کنید.",
    "body": "گروه تفریح و نشاط: این روزها به دلیل شیوع ویروس کرونا خانه نشینی امری اجباری شده و خانواده ها هم در یک توفیق اجباری فرصت بیشتری برای ماندن در کنار فرزندانشان را پیدا کرده اند. خیلی از والدین راه های مختلفی را برای سرگرم کردن بچه ها امتحان کرده‌اند اما دیگر فایده‌ای ندارد و سرگرمی های تکراری پاسخگوی نیاز بچه ها نیست، اما برخی کارها مثل ساخت کاردستی های خانگی با وسایل در دسترس، کم هزینه و اغلب دور ریختنی می تواندعلاوه بر شکوفایی خلاقیت در بچه ها، یک سرگرمی خانوادگی هم باشد. با مطالعه این بسته «کاردستی» شما می توانید به همراه بچه ها ساخت قلک با قوطی کنسرو، جاشمعی با گندم، ساک دستی با چاپ برگ و میوه و قاب سفالی را یاد بگیرید تا به این ترتیب، ایام قرنطینه برایتان آسان تر سپری شود و به این بهانه، کارهای هنری جدیدی را هم تجربه کنید. قلک با قوطی کنسرو یکی از روش های تمرین پس‌انداز این است که در طول روز هر مبلغی را که می توانستید خرج کنید اما صرفه جوی کردید، داخل قلک بیندازید.  اگر قلک دست ساز خودتان هم باشد که قطعاً این پس انداز برایتان دلچسب تر خواهد شد، برای ساخت قلک فلزی شما به چند وسیله ساده و در دسترس مثل قوطی های خالی رب یا کمپوت میوه که علاوه بر درب فلزی دارای درب پلاستیکی هم باشند، چند برگ کاغذ رنگی، چسب، قیچی و خط‌کش نیاز دارید. برای شروع کار داخل قوطی را شسته و کاملاً خشک کنید، وسط درب پلاستیکی قوطی یک برش 3 یا 4 میلیمتری بزنید، این قسمت از کار را به بچه ها نسپارید چون نیاز به کاتر دارید.  روی دیواره قوطی را کاغذ ساده بچسبانیدو از بچه ها بخواهید به سلیقه خود روی آن را نقاشی کرده و یا با کاغذ رنگی روی آن اشکالی را طراحی کنند و با چسب بچسبانند. به همین سادگی قلک فلزی آماده است، حالا می توانید با این روش بچه ها را با پس انداز آشنا کنید. قاب سفالی برای ساخت این قاب های زیبا تنها به مقداری گِل رس یا سفالگری، کاغذ، خودکار و قیچی و ابزارهای ساده برای طراحی نیاز دارید. یک تکه کاغذ را به شکل دایره یا مربع برش بزنید، گل را با وردنه به ضخامت یک سانتیمتر پهن کنید، بعد الگوی مورد نظر را روی گل بگذارید و سپس با سوزن یا چاقو دور الگو را درآورید.  حالا با یک سنجاق یا نوک مداد یک سوراخ کوچک روی بشقاب ایجاد کنید تا بعداً به عنوان آویز استفاده از آن استفاده کنید. می توانید تا بشقاب هنوز خشک نشده با جاقو یا سوزن روی گل طرح بیندازید درغیر این صورت می توانید بعد از خشک شدن بشقاب ها، از بچه ها بخواهید تا با گواش یا آبرنگ داخل کاردستی گلی خودشان را به سلیقه خود نقاشی کنند. جا شمعی با گندم همیشه داخل آشپزخانه استکان‌ها و لیوان‌های وجود دارند که تک افتاده اند و دیگر قابل استفاده نیستند، یا شیشه های مربای کوچکی که خالی شده‌اند. شما می‌توانید به بچه ها کمک کنید تا با شیشه ها یک  جاشمعی زیبا تهیه کنند. به غیراز این شیشه ها به چسب حرارتی یا چسب چوب بی‌رنگ، سنبله‌های گیاه گندم یا جو، طناب کنفی ظریف و یا حتی نخ‌های کاموا و چند شمع کوچک یا وارمر نیاز دارید.  ساقه های گندم یا جو را به اندازه دلخواه برش دهید و با چسب حرارتی یا چسب چوب بی رنگ دور تا دور ظرف شیشه ای بچسبانید، حتی می توانید قبل از چسباندن گندم‌ها آنها را رنگ کنید. سپس طناف کنفی یا نخ کاموا را از پایین ظرف به سمت بالا بچسبانید تا سه ردیف روی هم قرار گیرد. حالا شمع وارمر را داخل شیشه قرار دهید وبا احتیاط آن را روشن کنید، مراقب شاخه های خشک گندم باشید چون سریع آتش می‌گیرند. چاپ روی پارچه با میوه و سبزیجات طرح میوه ها و سبزیجات برای تزیینات کیف، ساک دستی،کفش، کاغذ کادو و یا لباس کاربرد دارد. برای طراحی روی وسیله مورد نظرتان به رنگ پارچه یا اکرلیک و تعدادی میوه سبزی مثل سیب و پیازو قارچ احتیاج دارید.  در این کاردستی میوه ها برای شما نقش مهر را بازی می کنند، این کاردستی از جمله کارهایی است که برای بچه به شدت لذت بخش و مفرح است چون با رنگ و طراوت و تازگی میوه ها سر و کار دارند. برای شروع میوه ها و یا سبزیجان انتخابی را از وسط برش بزنید و آنها را به رنگ آغشته کنید و روی پارچه و در قسمت های موردنظر خود ضربه بزنید و سپس با ماژیک طرح را کامل کنید. برای چاپ روی کاغذ یا مقوا و پارچه‌های که قرار نیست شسته شوند می توانید از رنگ گواش هم استفاده کنید.  حواستان باشد که رنگ را غلیظ روی سطح میوه نکشید، برای این کار می‌توانید از اسفنج آغشته به رنگ استفاده کنید و آن را روی سطح میوه بکشید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "49676",
    "title": "نصب 40 هزار بار بازی موبایلی ایرانی در هفته نخست پویش «بازینو»",
    "abstract": "پویش نوروزی «بازینو» که همزمان با اولین روز فروردین 1400 کار خود را آغاز کرد در حالی 10 روز از فعالیت خود را پشت سر گذاشت که کاربران در مجموع  40 هزار و 948 بار بازی‌های موجود در کمپین را به‌صورت رایگان نصب کرده‌اند و یک هزار و 644 نفر هم برای شرکت در بخش قرعه‌کشی و دریافت جوایز این پویش در سایت بازینو ثبت‌نام کرده‌اند.",
    "body": "به گزارش خبرگزاری فارس به نقل از اداره ارتباطات و امور بین‌الملل بنیاد ملی بازی‌های رایانه‌ای، پویش نوروزی «بازینو» که با شعار «سال نو، بازی نو» به همت بنیاد ملی بازی‌های رایانه‌ای و همکاری آژانس تبلیغاتی تپسل برای حمایت از بازی‌سازان ایرانی کار خود را از هفته پیش و با هدف جذب کاربر برای بازی‌های موبایلی مناسب ایرانی در ایام تعطیلات نوروز و با توجه به شرایط کرونایی و لزوم حضور خانواده‌ها در منزل و سرگرم شدن با بازی آغاز کرده در مجموع 10 روز گذشته 25 بازی حاضر در این پویش 40 هزار و 948 بار توسط خانواده‌ها و علاقه‌مندان به بازی‌های موبایلی ایرانی نصب شده‌اند. پویش بازینو که از همان ابتدای طراحی با اختصاص جوایزی چون کنسول  PS5، گوشی‌های هوشمند، جوایز روزانه و اینترنت گیمینگ آسیاتک تدارک ویژه‌ای برای بخش قرعه‌کشی و اهدای جوایز به کابران نیز دیده بود، طی 10 روز گذشته شاهد ثبت‌نام یک هزار و 644 نفر از کسانی بود که دوست داشتند شانس خود را برای شرکت در قرعه‌کشی این جوایز امتحان کنند. این در حالی است که در این مدت 33 هزار و 36 بار از سایت بازینو بازدید کرده‌اند تا در جریان کم و کیف برگزاری این پویش و بازی‌های حاضر در آن قرار بگیرند. پویش نوروزی «بازینو» که تا ۲۰ فروردین‌ماه ادامه خواهد داشت و در قالب این پویش، 25 بازی‌ موبایلی منتخب ایرانی شامل دبرناشو، الفبابا، جدول سرا، بزن بهادر، قصه و بازی های قرآنی برای کودکان، سایفارم، فوتبالیستارز، پولدار شو، پیربابا، ارباب جنگ، سرزمین دندان‌ها،قهوه چی، تاس و تخت، سر ضرب، کات آف، پرسلاح و منچیکو در بخش اصلی و بازی‌های شوترلند، چرخه اره، راز جنگل، لران، فوتبال استارز، سنگ کاغذ قیچی، جورندگان و سکه پزی در بخش تازه‌واردها در معرض معرفی و نصب رایگان کاربران قرار گرفته‌اند. اگر هنوز به جمع خانواده سراسری پویش بازینو نپیوستید، فرصت همچنان باقی است و از همین امروز می‌توانید با مراجعه به سایت bazino1400.ir این بازی‌ها را به صورت رایگان دانلود و نصب و برای شرکت در بخش قرعه‌کشی جوایز آن ثبت‌نام کنید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "124351",
    "title": "آخر هفته مهمان «ارواح سنگی» باشید/تنفس هوای پاک در «واریش»",
    "abstract": "ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم.",
    "body": "گروه تفریح و نشاط: عدم شناخت پایتخت نشین ها از مناطق تفریحی در تهران باعث شده تا گزینه های تفریحی خود را در شرایط کرونایی به شمال کشور محدود کنند، این در حالی است که ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم. ما در این گزارش به شما تعدادی از مناطق تفریحی اطراف تهران را معرفی می کنیم تا بنا به شرایط خود یکی از آن ها را انتخاب کرده و آخر هفته خوشی را در کنار خانواده رقم بزنید. روستای واریش با فاصله اندکی از شهر و در شمال غرب تهران، منطقه ای زیبا وجود دارد که هوای پاک آن تصور نزدیکی این منطقه با تهران را غیرممکن می کند.  روستایی در جوار وردیج به نام واریش که به دلیل داشتن آب وهوای خنکی که دارد، بهترین انتخاب برای گردشگری های تابستانی به شمار می رود،‌ تا جایی که در زمستان ها باعث کوچ روستاییان از این منطقه می شود. این روستای بکر و زیبا محل خوبی برای گذراندن یک آخر هفته به یادماندنی به شرط رعایت پروتکل های بهداشتی است،‌ چشمه واریش یکی از جاذبه های گردشگری این روستا به شمار می رود و خنکای آب آن گرمای تابستان را برایتان دلنشین می کند.  برای رفتن به این منطقه می توانید در انتهای اتوبان همت با ورود به بلوار پژوهش و رسیدن به شهرک دانشگاه شریف به خیابان شهید اردستانی وارد شوید. در انتهای شمالی خیابان تابلوی کوچک سفید رنگی با عنوان «روستای وردیج – روستای واریش» وجود دارد که ابتدای جاده کوهستانی وردیج و واریش را نشان می‌ دهد. در ابتدای ورود به این روستا مبلغ 5 هزار تومان ورودی از هر اتومبیل دریافت می شود، یک کیسه زباله هم از سوی دهیاری واریش در اختیار شما قرار می گیرد تا زباله هایتان را در طبیعت جا نگذارید، نکته جالب توجه جمله ای است که بر روی دیوار نقش بسته: «این روستا رفتگر ندارد، زباله را ببرید.» جاده مسیح ‌الله دین محمد، ارتفاعات پهنه حصار و امامزاده بی‌ بی زرین قمر از جمله جاذبه هایی است که می توانید در سفر به این منطقه از آنها بازدید کنید. روستای ارواح سنگی در همسایگی روستای وردیج و واریش در شمال غرب تهران، یکی از زیباترین مناطق ییلاقی تهران جای گرفته، جایی که به دلیل سنگ ها و صخره های مجسمه ای شکل به روستای ارواح سنگی شهرت یافته است. این روستا با قدمتی کهن زیر مجموعه کن و سولقان محسوب می شود و به دلیل موقعیت جغرافیایی که دارد در بهار و تابستان گردشگران زیادی را به سمت خود می کشاند.  در این منطقه سنگ هایی وجود دارند که به صورت طبیعی شکل و طرح عجیبی به خود گرفته اند، تا جایی که با نگاه کردن به هر یک از سنگ ها تصویری از حیوان و یا جمجمه انسان برایتان تداعی می شود. این روستا بالاتر از وردآورد تهران قرار گرفته، شما می توانید در این سفر یک روزه از جاذبه های دیگر روستا همچون رودخانه های گوارا،  چشمه شاه،‌ آبشار لت مال و چشمه پااورزا هم دیدن کنید. آبشار ایگل این آبشار در دامنه شمال شرق توچال قرار گرفته و یکی از مسیرهای صعود به قله توچال هم محسوب می شود، این منطقه سرشار از درختان و گیاهانی همچون ریواس و پونه است. اگر از جاده لواسان به سمت اوشان حرکت کنید، نرسیده به آهار جاده ای فرعی را می بینید که به روستا و آبشار ایگل می رسد، البته برای رفتن به آبشار باید خودروی خود را پارک کرده و با یک پیاده روی حدوداً دو ساعته خودتان را به این آبشار برسانید.  با توجه به کوهستانی بودن این منطقه،‌ بهار و تابستان بهترین زمانی است که می توانید از ایگل دیدن کنید، حتماً در مسیر پیاده روی مراقب قلوه سنگ ها و صخره های اطراف باشید. اگر تصمیم به کمپ زدن ندارید حتماً دو ساعت قبل از غروب آفتاب اقدام به برگشتن کنید، چرا که با تاریک شدن هوا پیدا کردن مسیر بازگشت سخت خواهد شد. دره آهنگرک حدود 5 کیلومتر بالاتر از فشم و در غرب میگون دره ای قرار گرفته که مسیر بسیاری از کوهنوردانی است که قصد فتح قله آهنگرک را دارند، منطقه ای که حتی بسیاری از طبیعت گردهای نیمه حرفه ای و آماتور هم به دنبال قدم زدن در آن هستند. این منطقه که به دلیل مسیرهای صعب العبور به هیچ عنوان برای سالمندان و کودکان مناسب نیست در فصل بهار و تابستان بیشترین میزان زیبایی خود را به رخ گردشگران می کشاند، برای رسیدن به این منطقه باید از تهران به کیلومتر 30 جاده لشکرگ بروید و از آنجا وارد روستای میگون شوید، 4 کیلومتری شمال غربی میگون دره آهنگرک جا خوش کرده است.  از آنجایی که این دره کنار دو منطقه توریستی میگون و شمشک واقع شده، شما می توانید از جاذبه های گردشگری زیادی همچون آبشار تل تنگه، هفت چشمه میگون، دره هملون و... بازدید کنید. در تمامی این سفرها حتماً لوازم مورد نیاز سفر مثل عینک آفتابی، دارو و لولزم شخصی، لباس مناسب، کرم ضد آفتاب، کفش پیاده روی،‌ غذا، تنقلات و آب آشامیدنی به همراه داشته باشید، به هیچ عنوان وارد باغ ها و زمین های مردم نشوید و در صورت روشن کردن آتش، هنگام ترک محل آن را خاموش کنید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "47706",
    "title": "IOC تعداد میهمانان خود را در المپیک کاهش داد",
    "abstract": "با تصمیم هیات اجرایی کمیته بین‌المللی المپیک، میهمانان IOC در المپیک کاهش می‌یابد.",
    "body": "به گزارش خبرگزاری فارس، کمیته بین‌المللی المپیک (IOC) تصمیم گرفت فقط به کسانی که در بازیهای المپیک توکیو نقش اساسی و عملیاتی دارند، مجوز بدهد و تعداد میهمانان خود را به میزان قابل توجهی کاهش دهد.  این تصمیم روز جمعه توسط هیات اجرایی IOC گرفته شد. کمیته بین‌المللی المپیک دعوت از ورزشکاران سابق المپیک و تعدادی از برنامه‌های دیگر را به خاطر نگرانی از شیوع ویروس کرونا لغو کرد و یا کاهش داد.  این کمیته همچنین اعلام کرد دولت ژاپن به افرادی که مسئولیت‌های مهم و عملیاتی در بازی‌های المپیک و پارالمپیک ندارند، نیازی نخواهد داشت. IOC اعلام کرد این موضوع را با کمیته‌های ملی المپیک و فدراسیون‌های بین‌المللی مورد بررسی قرار داده است.  به منظور کاهش شیوع ویروس کرونا، ژاپن حضور تماشاگران خارجی را در بازی‌های المپیک و پارالمپیک ممنوع کرد.  انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "98659",
    "title": "دلیل آشفتگی بازار تایر خودرو/چرا تایر چند نرخی است؟",
    "abstract": "سخنگوی انجمن صنعت تایر دلیل چند نرخی بودن تایر‌ خودروهای سبک و سنگین در بازار را تشریح کرد.",
    "body": "به گزارش خبرنگار اقتصادی خبرگزاری فارس، در حال حاضر بازار تایر با نابه سامانی روبرو است و متقاضیان برای خرید تایر با نرخ‌های مختلفی روبرو هستند. مصطفی تنها، سخنگوی انجمن صنعت تایر در این زمینه اظهار داشت: از اواخر سال ۹۸ برای واردات تایر توسط تولیدکنندگان به صنعت تایر کشور ارز تخصیص داده نشد و از اول سال ۹۹ به صنعت تایر اعلام شد که به علت  مشکلات ارزی، ارز ۴۲۰۰ تخصیص داده نمی‌شود و ارز نیمایی جای آن را می‌گیرد و تا ابتدای خرداد 99 به صنعت تایر فرصت داده شد، اگر محموله‌ای با همان ارز ۴۲۰۰ دارد، از گمرک ترخیص کند و از آن زمان به بعد چنانچه کالایی وارد می‌شد باید تفاوت ارزی برای ترخیص به گمرک پرداخت می‌شد. سخنگوی انجمن صنعت تایر کشور با بیان اینکه برخی از  شرکت‌ها اقدام به خرید تایر نکرده بودند که همین عامل مشکلاتی را ایجاد کرد، گفت:  به ۲ تا ۳ شرکت که هنوز ارز ۴۲۰۰ داشتند مهلت بیشتری داده شد تا بتوانند کالایی را که هنوز خریداری نکردند بخرند و وارد کنند، یعنی ارز به آن‌ها تخصیص داده شد، اما تایری وارد نکرده بودند و به آن‌ها تا اواخر سال ۹۹ اجازه دادند تا بتوانند تایر را خریداری و با همان نرخ ۴۲۰۰ وارد کنند و با ثبت در سامانه جامع تجارت و نظارت ستاد تنظیم بازار توزیع شود. تنها ادامه داد: این اتفاق افتاد و این شرکت‌ها تا اواخر سال گذشته اقدام به خرید تایر کردند و این کالا‌ها را هم ترخیص کردند و در سامانه هم ثبت شد و بر همان اساس  نیز به بازار توزیع کردند، اما این شرایط باعث شد تایر در بازار چند نرخی شود. سخنگوی انجمن صنعت تایر گفت: یعنی از یک طرف تایر‌هایی در بازار وجود دارد که با نرخ ۴۲۰۰ وارد شده و هنوز جذب بازار نشده و تمام آن ها به فروش نرفته اند. یک سری هم برخی از واردکنندگان تایر با ارز نیمایی وارد کردند، اما قطعا نمی خواهند با همان نرخ ارز ۴۲۰۰ آن را بفروشند. یک سری هم تولیدات داخلی است که مواد اولیه آن‌ها با ارز نیمایی وارد شده و با سبک و سیاقی که در داخل قیمت گذاری شده به فروش می‌رسد. وی افزود: با جذب تایر‌هایی که با ارز ۴۲۰۰ وارد شده‌اند، مشکل برطرف می شود و چند نرخی کاهش پیدا می‌کند. البته ممکن است برطرف هم نشود، چرا که کالا‌های وارداتی یک نرخ دارد و تایر‌های تولید داخل نرخ دیگری دارد، اما ممکن است، چند نرخی بودن تایر‌های باری اتوبوسی کاهش پیدا‌ می‌کند. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "128546",
    "title": "تلاوت دیده نشده از مرحوم علی اربابی+فیلم",
    "abstract": "مرحوم علی اربابی از اساتید بنام قرآن شهر تهران است که در این گزارش تلاوتی دیده نشده از وی تقدیم می‌شود.",
    "body": "به گزارش خبرنگار قرآن و فعالیت‌های دینی خبرگزاری فارس مرحوم علی اربابی از اساتید بنام قرآن شهر تهران است که سال‌ها تلاش وی در پرورش شاگردان سبب شد امروز بسیاری از اساتید و قاریان بین‌المللی قرآن کریم در نقاط مختلف جهان اسلام بدرخشند و نام جمهوری اسلامی ایران را بر سر زبان‌ها بیاندازند. این استاد قرآن کریم به جز آموزش و پرورش شاگردان در سنین بالا هم به خوبی تلاوت می‌کرد. در این گزارش تلاوتی دیده نشده از این استاد قرآن کریم تقدیم می‌شود، این تلاوت در زورخانه محله چیذر و در مراسم ختم مرحوم سعید علم‌کش از پیرغلامان اهل بیت (ع) اجرا شده است.   انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "118109",
    "title": "گلبانگ| نوحه‌خوانی 4 مداح در شب چهارم محرم",
    "abstract": "مراسم عزاداری شب‌چهارم محرم شب گذشته پنجشنبه 21 مردادماه در هیأت‌های روضةالحسنین (ع)، مکتب الصادق (ع) و فارس المؤمنین (ع) برگزار شد.",
    "body": "به گزارش خبرنگار حوزه مسجد و هیأت خبرگزاری فارس، مراسم عزاداری شب‌چهارم محرم شب گذشته پنجشنبه ۲۱ مردادماه در هیأت‌های روضةالحسنین (ع)، مکتب الصادق (ع) و فارس المومنین (ع) برگزار شد. مراسم عزاداری هیأت روضةالحسنین (ع) با سخنرانی حجت‌الاسلام کافی و مرثیه‌خوانی سعید حدادیان، محمدحسین حدادیان، محمد ایرانمنش، بدالرضا اصغری و سیدمحمد فیروزی برگزار شد. این مراسم هرشب از ساعت ۲۲ در حسینیه شهدا واقع در بزرگراه شهید همت (غرب)، بعد از خروجی اشرفی اصفهانی، بلوار عدل برگزار می‌شود. صوت مداحی‌های شب چهارم این هیأت به شرح زیر است: سخنرانی - حجت‌الاسلام کافی   روضه اول - سعید حدادیان   روضه دوم - سعید حدادیان   پیش زمینه - بارون نم نم بود - محمدحسین حدادیان   زمینه - ای باوفا خواهر - محمدحسین حدادیان   شور - بارون، صدای اذون - محمدحسین حدادیان   واحد - ام المصائب زینب - محمد ایرانمنش   تک - صلوا علیک یا مظلوم - محمدحسین حدادیان   شور - ابالفضل کاشف الکربه حسینه - محمدحسین حدادیان   شور - دختر امام خواهر امام - محمدحسین حدادیان   شور - کعبه هم مثل شش گوش نمیشود - سیدمحمد فیروزی   شور - عبدالرضا اصغری - چشام فقط حیدرو میبینه   مراسم عزاداری شب چهارم هیأت مکتب‌الصادق(ع) نیز با سخنرانی حجت‌الاسلام سیدمحمدحسین میرلوحی و مرثیه‌خوانی سیدمهدی میرداماد و سیدمصطفی میرداماد برگزار شد. این برنامه هرشب از اذان مغرب در میدان فلسطین تهران برگزار می‌شود. صوت نوحه‌های شب چهارم به شرح زیر است: سخنرانی - حجت‌الاسلام سیدمحمدحسین میرلوحی   روضه - سیدمهدی میرداماد   زمینه - پنجره دل را بگشا - سیدمهدی میرداماد   رجزخوانی - شب بیعت است - سیدمهدی میرداماد   واحد - به ابی انت و امی - سیدمهدی میرداماد   تک - داعی حق صدا زده - سیدمصطفی میرداماد   شور - از اینکه واسه نوکری - سید مصطفی میرداماد  مراسم عزاداری هیأت فارس‌المومنین(ع) نیز با پیش‌منبرخوانی حسین ارضی، سخنرانی حجت‌الاسلام سیدمحمدباقر علوی تهرانی و مرثیه‌خوانی حیدر خمسه و روح‌الله بهمنی برگزار شد. این مراسم هرشب از ساعت ۲۱ در فضای باز دانشگاه تربیت بدنی دانشگاه تهران واقع در خیابان کارگر شمالی، بالاتر از خیابان پانزدهم برگزار می‌شود. صوت‌های این مراسم به شرح زیر است: پیش منبر - حسین ارضی   سخنرانی - حجت‌الاسلام سیدمحمدباقر علوی تهرانی   روضه - حیدر خمسه   مداحی - روح‌الله بهمنی   انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "4751",
    "title": "ترتیل صفحه ۵۹۸ قرآن کریم+فیلم و متن آیات",
    "abstract": "امام صادق (ع) می‌فرمایند: «یَنبَغی لِلمُؤمِنِ اَن لا یَموتَ، حَتّی یَتَعَلَّمَ القُرآنَ، اَو یَکونَ فی تَعلیمِهِ» شایسته است که مؤمن از دنیا نرود، مگر آن که قرآن را فرا گیرد و یا در حال آموختن آن باشد.",
    "body": "خبرگزاری فارس- گروه قرآن و فعالیت‌های دینی: امام صادق (ع) می‌فرمایند: «یَنبَغی لِلمُؤمِنِ اَن لا یَموتَ، حَتّی یَتَعَلَّمَ القُرآنَ، اَو یَکونَ فی تَعلیمِهِ» شایسته است که مؤمن از دنیا نرود، مگر آن که قرآن را فرا گیرد و یا در حال آموختن آن باشد. (اصول کافی ۲/۶۰۷) در ادامه تلاوت ترتیل صفحه ۵۹۸ قرآن کریم شامل سوره مبارکه قدر و آیات ۱ تا ۷ سوره مبارکه بینه باصدای شهریار پرهیزکار تقدیم می‌شود.     انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "127470",
    "title": "موکب‌ها نقش رسانه‌ای خود را ایفا کنند/ ضرورت ارائه خدمات پزشکی در همه موکب‌ها",
    "abstract": "حجت‌الاسلام پناهیان با بیان اینکه اربعین همچون هیأتی است که میزبان آن امام حسین (ع) است، گفت: باید همه موکب‌های اربعینی به جز ارائه خدمات، نقش رسانه‌ای خود را هم به خوبی ایفا کرده و خودشان محتوا تولید کنند.",
    "body": "به گزارش خبرگزاری فارس، نشست مشورتی مدیران موکب‌های اربعین با حضور مسئولان کمیته فرهنگی ستاد مرکزی اربعین برگزار شد. در این نشست حجت‌الاسلام علیرضا پناهیان در فاطمیه بزرگ تهران طی سخنانی با اشاره به ضرورت فعالیت رسانه‌ای موکب‌های اربعین گفت: باید همه موکب‌های اربعینی به جز ارائه خدمات، نقش رسانه‌ای خود را هم به خوبی ایفا کنند و خودشان محتوا تولید کنند. وی با اشاره به عشق و علاقه زائران ایرانی و عراقی گفت: به لطف خدا و معجزه اربعین حسینی طی سال‌های گذشته روابط عاطفی خوبی بین مردم ایران و عراق خصوصاً زائران و موکب‌داران شکل گرفته است. این سخنران مذهبی از ضرورت ارائه خدمات پزشکی و سلامت در ایام پیاده‌روی اربعین خبر داد و گفت: از موکب‌داران درخواست می‌کنم که خدمات پزشکی و سلامت را هم در کنار دیگر خدمات به زائران ارائه کنند. همچنین موضوع ترویج رعایت پروتکل‌های بهداشتی از دیگر نکات مهم اربعین است که باید موکب‌داران این پروتکل‌ها را از متخصصان دریافت و در بین زائران ترویج دهند. وی با بیان این که در راه خدمت به زوار امام حسین (ع) باید سختی‌ها را تحمل کرد، گفت: امام حسین (ع) خیلی زحمت ما را کشیده است و هرچه در راه زیارت اربعین متحمل سختی شویم، باز هم قابل قیاس با رنج‌ها و سختی‌های اهل بیت و یاران امام حسین (ع) نخواهد بود. بدانید اربعین هیأتی است که میزبان آن خود امام حسین (ع) است. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "117090",
    "title": "تلاوتی کمتر شنیده شده از محمود خلیل الحصری+صوت",
    "abstract": "محمود خلیل الحصری از قاریان سرشنلس جهان اسلام است که در این گزارش تلاوتی کمتر شنیده شده از وی شامل آیاتی از سوره‌های مبارکه «ص و زمر» تقدیم می‌شود.",
    "body": "به گزارش خبرنگار قرآن و فعالیت‌های دینی خبرگزاری فارس محمود خلیل الحصری از قاریان نامدار جهان اسلام متولد ۱۹۱۷ و درگذشته ۱۹۸۰ در کشور مصر است. وی از جمله قاریانی است که تلاوت را به صورت علمی دنبال کرد و کتابی هم درباره علم تجوید نوشت. در این گزارش تلاوتی زیبا و کمتر شنیده شده از این قاری فقید شامل آیاتی از سوره‌های مبارکه «ص و زمر» تقدیم می‌شود.   انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "56254",
    "title": "گردشگری غذایی در سیستان و بلوچستان/افطار و سحر با تجربه غذاهای جدید",
    "abstract": "استان سیستان و بلوچستان یکی از جاهایی است که تنوع غذایی آن و طعم خاص خوراک هایش همواره برای گردشگران جالب توجه بوده، سیستان را مهد پخت بزرگترین نان های سنتی دنیا یعنی «نان رستم» می دانند.",
    "body": "گروه تفریح و نشاط: این روزها که ماه مبارک رمضان همچون سال گذشته مصادف با ماندن در خانه شده می‌توانید خانواده را در هر سحر و افطار به یک غذای جدید و یک تجربه تازه دعوت کنید. تجربه غذاها و شیرینی های محلی و بومی شهرها و استان های مختلف کشور عزیزمان ایران. استان سیستان و بلوچستان یکی از همان جاهایی است که تنوع غذایی آن و طعم خاص خوراک هایش همواره برای گردشگران جالب توجه بوده، سیستان را مهد پخت بزرگترین نان های سنتی دنیا یعنی «نان رستم» می دانند. «نان رستم» اصیل ترین نان خطه سیستان پخت این نان در تنور خشت خام صورت می گیرد که نحوه ساخت آن در دنیا بی نظیر است، این تنور مختص این منطقه بوده و برای ساخت آن از چینش خشت خام، تراش و گل نمک زنی (شوره زنی) استفاده می شود.  این تنور وزن چانه های خمیر بیش از 5 کیلو را به صورت عمودی تحمل می کند، حرارت غیر مستقیم و یکنواختی پخت بدون سوختگی از ویژگی های بارز این تنور است. قطر این نان ها در قدیم بیش از یک متر بوده اما در حال حاضر به کمتر از 80 سانت رسیده است، در پخت نان رستم که نان اصیل خطه سیستان است هیچگونه مواد افزودنی به کار نمی رود و تأثیر بسیار کمی در میزان افزایش قند خون دارد. یکی دیگر از خوراکی های خوشمزه این منطقه کلوچه خرمایی است که می توانید آن را برای سفره های افطارتان تهیه کنید. «کلوچه خرمایی» را به سفره افطارتان بیاورید برای درست کردن این کلوچه به یک و نیم پیمانه آرد، یک سوم پیمانه روغن جامد،‌ یک قاشق غذاخوری شکر، یک قاشق غذاخوری بیکینگ پودر، 6 قاشق غذاخوری شیر، نصف قاشق مرباخوری نمک، یک قاشق چایخوری سیاهدانه، یک قاشق چایخوری رازیانه، نصف قاشق مرباخوری زیره و تعدادی خرما نیاز دارید.  برای شروع روغن و آرد را در ظرفی مخلوط کرده و بعد از چند دقیقه ورز دادن بکینگ پودر، نمک و شکر  و شیر را کم کم اضافه می کنید. مجدد ورز می دهید و حالا سیاه دانه، رازیانه و زیره را اضافه کرده و مخلوط  می کنید. حدود 5 دقیقه مواد را کاملاً ورز دهید و بعد خمیر را پهن کرده و به شکل دایره های کوچک قالب بزنید. پوست خرماها را جدا کنید و کمی داخل روغن تفت دهید تا نرم شوند، حالا از مواد خرما لای خمیرهای دایره ای شکل بگذارید و آنها را به شکل سه گوش ببندید. اصل این کلوچه در تنور پخته می شود اما شما می توانید داخل فر با دمای 180 درجه و به مدت 20 دقیقه این کلوچه های سنتی را تهیه کنید.  «چنگال» بخورید! یکی از شیرینی هایی که در ماه رمضان در سیستان و بلوچستان طرفداران زیادی دارد «چنگال» است که مانند گوش فیل در اصفهان با دوغ خورده می شود. آرد، خرما، پیاز داغ و روغن حیوانی مواد ساده و در دسترسی است که می توانید با آن ها این شیرینی سنتی را تهیه کنید،‌ اول آرد و آب را با هم مخلوط کنید و بعد تکه های خمیر حدود ۱ سانتی‌ متری را در تابه و روی اجاق گاز بگذارید تا نیم پخت شوند.  خرمای بدون هسته را را داخل ظرف بریزید و با نان پخته شده که خیلی خرد شده مخلوط کنید، بعد از مخلوط شدن خرما و نان، روغن و پیاز داغ خرد شده‌ را روی این مواد بریزید و نوش جان کنید. «تباهگ» خوراکی به قدمت چند قرن یکی از غذاهای استان سیستان و بلوچستان که در ماه رمضان کاربرد و مصرف زیادی دارد، تباهگ است. خوراکی متشکل از برنج، گوشت خشک‌، روغن و نمک و فلفل که قدمت آن به چند قرن می رسد و در خارج از این استان و کشورهای همجوار عربی خلیج فارس به عنوان یک سوغاتی با ارزش شناخته می‌شود. در واقع تباهگ نوعی روش نگهداری از گوشت است که آن را بعد از ورقه کردن و طعم دار کردن با نمک، فلفل و پودر انار بدون استفاده از هیچ وسایل سرمایشی، برای چند ماه و حتی یک سال در منزل نگهداری و استفاده می کنند.  برای تهیه این غذا تباهگ را با نمک، فلفل سیاه در آب می جوشانند و بعد از نرم شدن آن را در روغن تفت می دهند، بعد آن را با برنج پخته شده با آب گوشت یا برنج زعفرانی سرو می کنند. البته عده ای تفت گوشت در روغن را دلیل بی طعم شدن غذا می دانند و به همین جهت بعد از پخت تباهنگ در آب، برنج را به آن اضافه می کنند تا بپزد. برای تهیه تباهگ در خانه می توانید گوشت را به صورت ورقه‌ورقه برش بزنید و با دانه‌های انار کوبیده شده یا چرخ‌شده و نمک طعم دار کنید و بعد آن ها را 15 دقیقه در ماکروویو قرار دهید تا خشک شوند. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "115650",
    "title": "معرفی اسلام معاصر در اروپا/ این 2 کتاب در بلگراد  ازخاستگاه اندیشه مسلمانان می‌گویند",
    "abstract": "۲ کتاب جدید اسلام‏‌شناختی با عنوان «جریان‏‌شناسی اندیشه‏ مسلمین در سده بیستم» و «تاریخ اندیشه‏ اجتماعی در اسلام» در بلگراد  صربستان منتشر شد.",
    "body": "به گزارش خبرنگار قرآن و فعالیت‌های دینی خبرگزاری فارس، ۲ کتاب جدید اسلام‏‌شناختی، از منشورات مرکز علوم دینی «قم» در بلگراد به تازگی در پایتخت کشور صربستان منتشر شد. نویسندگان این دو کتاب، سعید خلیلویچ و معمر خلیلویچ از پژوهشگران صربستانی و اعضای هیأت مؤسسین مرکز مذکور در شهر بلگراد هستند که تحصیلات عالی خود را در رشته‏ فلسفه‏ اسلامی در حوزه‏ علمیه قم و جامعه المصطفی(ص) العالمیه به پایان رسانده‌اند. جریان‌‏شناسی اندیشه‏ مسلمین در سده بیستم کتاب «جریان‏‌شناسی اندیشه‏ مسلمین در سده بیستم» توسط سعید خلیلویچ در ۳۶۰ صفحه تألیف شده است. نویسنده در مقدمه این کتاب آورده است: اندیشه معاصر مسلمین عنوان رشته جد‌ید آموزشی است که در برخی از مراکز آموزش عالی معتبر در جهان اسلام و غرب اجرا می‏‌‌شود که در قالب برنامه آموزشی میان‌‌‏رشته‌‏ای با این عنوان بر جذابیت آن افزوده می‏‌شود، فعالیت‏‌های علمی و اجتماعی اندیشمندان مسلمان آشنا با فنون گوناگون علوم اسلامی در بستر مواجهه با چالش‌‏های جهان معاصر و حوزه‏‌‌های معرفتی مدرن، مورد تحلیل تخصصی و انتقادی قرار می‏‌گیرد. در این کتاب ضمن شناسایی چالش‏‌های نظری اندیشمندان معاصر مسلمان و تحلیل‌هایی بر پایه اعتبار حوزه‌‏های معرفتی مختلف ارایه کرده است از جمله معرفی جریان‌‌‏های معرفتی مؤثر اندیشه معاصر مسلمانان از منظر خاستگاه‏‌‌های نظری، تاریخی و اجتماعی آن‏‌ها و همچنین توانمندی‌‏های علمی آن‌‏ها برای مواجهه با اندیشه‌‏های غرب پسارنسانس و تحلیل بازتاب‌‏های سنت عقلی و تاریخی اسلام و یا کیفیت تأثیرگذاری حوزه‏‌های معرفتی مدرن بر نظرات اندیشمندان مشهور معاصر مسلمان می‌توان اشاره کرد.  در کتاب «جریان‏‌شناسی اندیشه‏ مسلمین در سده بیستم» به تشریح چهار جریان کلی اندیشه مسلمانان از جمله تداوم میراث عقلانی تاریخی، ترویج مکانیکی معرفت مدرن، نقد مدرنیسم از منظر سنت عقلانی اسلام و بازسازی میراث تاریخی اسلام از منظر اعتبار حاکم معرفت مدرن پرداخته است. با این وجود خوانندگان در سیاق این کتاب بهتر می‏‌توانند دگرگونی‏‌های جدید در معادلات قدرت جهانی و مدل‏‌هایی را بفهمند که غرب مدرن بر اساس آن‏‌ها ظرفیت‌‏های جامع اعتبار سیاسی، رسانه‌‌‏ای و حتی آکادمیک خود را بازسازی می‌‌‏کند، با این هدف که در حاشیه عقلانیت مدرن، جایگاه ساختارهای عقلانی و آموزشی جدید در جهان اسلامی معاصر را در درازمدت استوارتر سازد. ماشان بوگدانوسکی استاد کرسی فلسفه در دانشکده‏ فلسفه‏ دانشگاه دولتی بلگراد در تقریظ این کتاب نوشته است: این کتاب، به دلیل حجم اطلاعات، جامعیت، کیفیت علمی و اهمیت آن... مرجعی غیرقابل اغماض برای هر پژوهشگر و دانشجوی اندیشه معاصر مسلمین در منطقه‏ بالکان خواهد بود. روشی که در این کتاب برای معرفی جریان‏‌های معرفتی مختلف اتخاذ شده است، مخصوصاً برای نخبگان اروپایی حوزه‏ علوم انسانی جذاب خواهد بود، به این دلیل که آن‏‌ها چگونگی رویارویی جوامع مسلمان با چالش‏‌های جهان معاصر، به ویژه در ساحت علم را با دقت خواهند فهمید. در تاناسکویچ اسلام‏‌‌شناس صربستانی، رئیس کرسی قدیمی شرق‌‏شناسی دانشکده‏ فیلولوژی دانشگاه بلگراد نیز درباره این کتاب نوشت: کتاب سعید خلیلویچ در میان آثار به زبان صربی بی‌‏نظیر است. مؤلف کتاب، از عالمان اصیل و برجسته مجموعه‏ سنت معنوی و فکری اسلام به شمار می‌‏آید و از سوی دیگر، آشنایی بنیادین و گسترده با جریان‏‌‌های اندیشه‏ غیرمسلمانان، به خصوص با مکاتب فلسفی غربی دارد. تاریخ اندیشه اجتماعی در اسلام کتاب «تاریخ اندیشه‏ اجتماعی در اسلام» نیز توسط معمر خلیلویچ در ۷۱۰ صفحه تألیف شده است. مؤلف در این کتاب در ابتدا به تفصیل پنج مقطع تاریخی کلی توسعه‏ اندیشه‏ اجتماعی اسلامی را بررسی می‏‌کند و سپس به تبیین ساختار و مبانی معرفتی این اندیشه می‏‌پردازد. در این کتاب مباحثی چون فلسفه و حیات اجتماعی؛ ادبیات مردم‏‌شناختی و سفرنامه‌‌‏نویسی؛ اندیشه اجتماعی در ادبیات؛ سیاست و معرفت جمعی؛ دوره شکل‌‌‏گیری اندیشه مستقل اجتماعی و اندیشه اجتماعی معاصر در اسلام مطرح شده است. حسنی قنبرویچ استاد دانشکده فلسفه دانشگاه سارایوو و رئیس سابق انستیتوی مطالعات تاریخ کشور بوسنی و هرزگوین درباره این اثر نوشت: در این کتاب تصویری جامع از مراحل بسط اندیشه اجتماعی در اسلام عرضه شده است و این امر به خوانندگان کمک می‌‏کند که هم شناختی عمیق‏‌‌تر از اسلام پیدا کنند و هم نظام اجتماعی و ساختار حاکمیت در کشورهای معاصر مسلمان را بتوانند با نگاهی کاملاً علمی ارزیابی کنند. بدین جهت، اطمینان دارم که این کتاب حتی در کشورهای غیر از حوزه‏ منطقه بالکان تأثیرات بنیادین خواهد داشت.  ژلیکو کالوجرویچ فیلسوف صربستانی و استاد دانشکده فلسفه‏ دانشگاه شهر نوی‏ساد نیز بیان داشت: ساختار مفهومی و نگارشی کتاب تاریخ اندیشه‏ اجتماعی در اسلام منطبق بر سطح عالی پژوهش علمی و تخصصی است. این پژوهش جامع بر بیش از ۴۱۰ منبع و مأخذ علمی استوار است که در پایان کتاب مضبوط است. کتاب جدید معمر خلیلویچ، همچون کتاب سابق او با عنوان اسلام و جامعه‏‌شناسی دین، اثری است منسجم، قابل ارزش‌‏گذاری و به معنای علمی قابل اعتماد. به گزارش فارس، پیش از این، پژوهشگران مرکز علوم دینی بلگراد چند کتاب تألیفی دیگر را در حوزه‌‌‏های فلسفه اسلامی، اندیشه‏ اجتماعی اسلام و اندیشه‏ معاصر مسلمین به زبان صربی به چاپ رساندند که برخی از این کتاب‏‌ها، همچون «تاریخ مختصر فلسفه‏ اسلامی»، اثر علمی مشترک برادران سعید، تهران و معمر خلیلویچ، در کرسی‌‌‏های دانشگاه دولتی بلگراد هم تدریس می‏‌‌شود. کتاب «اسلام و جامعه‏‌شناسی دین»، تألیف معمر خلیلویچ که سال گذشته منتشر شد، جزء سه کتاب برتر سال صربستان در حوزه‏ جامعه‌‏شناسی شناخته شده است. همچنین مرکز علوم دینی «قم» در بلگراد، ناشر مجله‏ علمی ـ پژوهشی علوم دینی «قم» است و این مجله که از سال ۲۰۱۴ حائز رتبه‏ رسمی علمی ـ پژوهشی از وزارت علوم جمهوری صربستان شده است، در چند پایگاه استنادی معتبر ملی و بین‏‌المللی نمایه شده است. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "125950",
    "title": "اطلاعیه بنیاد شهید درباره آزمون استخدامی فرزندان شهدا و جانبازان 70 درصد",
    "abstract": "اداره کل اشتغال و کارآفرینی بنیاد شهید و امور ایثارگران درباره آزمون استخدامی فرزندان شهدا و جانبازان 70 درصد اطلاعیه‌ای صادر کرد.",
    "body": "به گزارش گروه حماسه و مقاومت خبرگزاری فارس، اداره کل اشتغال و کارآفرینی بنیاد شهید و امور ایثارگران درباره آزمون استخدامی فرزندان شهدا و جانبازان ۷۰ درصد اطلاعیه‌ای صادر کرد. در این اطلاعیه آمده است: با توجه به طرح سؤالات متعدد از فرایند پیگیری ثبت نام در دستگاه‌های پذیرفته شده از طرف بسیاری از فرزندان شهدا و فرزندان جانبازان ۷۰ درصد شرکت کننده در آزمون استخدامی ویژه این عزیزان و بروز پاره‌ای از ابهامات در راستای ادامه فرایند ثبت نام و ارائه مدارک و مستندات به دستگاه‌های مربوط برای این افراد ضمن آرزوی موفقیت برای همه ایثارگران در کلیه مراحل استخدامی خود موارد و نکات ذیل جهت آگاهی و شفاف‌سازی اعلام می‌گردد: ۱ـ آن دسته از افرادی که در زمان ثبت نام و بر اساس خود اظهاری بومی بودن خود را تأیید نموده لیکن در اعلام نتیجه مغایرت وجود دارد می‌بایست سریعاً با ارائه مدارک و مستندات (فرم ثبت نام با مشخص بودن وضعیت بومی هر شغل محل، کارت ورود به جلسه و کارنامه آزمون) به بنیاد استان یا شهرستان مراجعه و درخواست خود را اعلام تا این درخواست جهت پیگیری‌های بعدی از ناحیه سازمان سنجش آموزش کشور به اداره کل اشتغال و کارآفرینی بنیاد ارسال گردد. ۲ـ ایثارگرانی که در زمان ثبت نام یکی از شهرها را به عنوان محل سکونت خود و بومی بودن در آن شهر انتخاب نموده ولی در واقع بومی آن شهر نمی‌باشند و یا به هر دلیل نتوانند بومی بودن خود را ثابت نمایند قطعاً در زمان بررسی مدارک ارائه شده پذیرفته نخواهند شد. ۳ـ سازمان سنجش آموزش کشور در کلیه آزمون‌های استخدامی در روز برگزاری فرصتی را به افراد جهت اصلاح اطلاعات خود می‌دهد تا چنانچه مغایرتی بین اطلاعات ثبت شده در زمان ثبت نام با آنچه در کارت ورود به جلسه آمده وجود دارد مراتب را به مسئول مربوطه اطلاع رسانی نموده و آن سازمان نیز اصلاحات لازم را انجام و بر اساس آن نتایج را اعلام می‌نماید. فلذا کسانی که اطلاعات ثبت شده در کارت ورود به جلسه آنان نظیر وضعیت بومی در اولویت‌ها، شغل محل‌ها و دستگاه‌های انتخابی و... مغایرت داشته و در موعد مقرر به هر دلیل اعلام ننموده‌اند امکان اعتراض و پیگیری‌های بعدی را از خود سلب می‌نمایند و سنجش نیز از پذیرش درخواست این‌گونه افراد خودداری می‌نماید. ۴ـ برای هر شغل محل در هر دستگاه شرایط احراز از جمله مقاطع و رشته‌های تحصیلی به طور شفاف اعلام شده بود بنابراین کسانی که شرایط لازم آن شغل محل را نداشته و در آزمون شرکت و پذیرفته شده‌اند، پس از بررسی مدارک ارائه شده و تناقض آن با شرایط احراز شغل محل از طرف دستگاه پذیرفته نخواهند شد. ۵ـ آن دسته از فرزندان شاهد و فرزندان جانبازان ۷۰ درصد که در این آزمون پذیرفته شده لیکن به هر دلیلی در زمان مقرر تعیین شده از طرف درگاه اطلاع رسانی دستگاه مربوطه مدارک و مستندات خود را تحویل نداده و یا از استخدام در آن دستگاه امتناع نمایند به منزله انصراف از ثبت نام در آن دستگاه خواهد بود. ۶ـ به اطلاع آن دسته از ایثارگرانی که در آزمون یاد شده شرکت نموده ولی پذیرفته نشده‌اند می‌رساند مراتب تکمیل ظرفیت و شغل محل‌های خالی مانده دستگاه‌ها در حال اقدام و پیگیری است، لذا با توجه به اینکه تعدادی از افراد پذیرفته شده در این آزمون به دلایلی که در بالا اشاره شد موفق به ثبت نام و ادامه مراحل استخدام در دستگاه‌های مربوطه نمی‌گردند طبعاً شغل محل‌های آنان بلا تصدی خواهد شد که این دستگاه‌ها بایستی پس از اخذ مدارک و مستندات از ایثارگران و مشخص شدن افراد واجد شرایط استخدام نتیجه نهایی را به بنیاد اعلام نمایند. از این رو این دسته از افراد باید منتظر اطلاعیه‌های بعدی سازمان سنجش آموزش کشور در رابطه با چگونگی تکمیل ظرفیت‌ها و شغل محل‌های خالی بمانند. لازم به ذکر است بنیاد از همان روز اعلام نتیجه آزمون از طریق مراجع مربوطه و مکاتبه رسمی با آنان در حال پی‌گیری تکمیل شغل محل‌های خالی است که این امر مستلزم اعلام نهایی نتیجه قطعی افراد پذیرفته شده در دستگاه‌ها می‌باشد و با توجه به توضیحات داده شده بدیهی است انجام فرایند تکمیل ظرفیت ممکن است تا اخذ بازخورد از دستگاه‌ها و اضافه نمودن فرصت‌های استفاده نشده به فرصت‌های موجود و نیز هماهنگی با سازمان اداری و استخدامی و سازمان سنجش آموزش کشور اندکی زمان بر باشد که ایثارگران در این مدت لازم است مرتباً سایت سنجش را رصد نمایند. ۷ـلازم به توضیح است کلیه ضوابط و شرایط اعلام شده از طرف سازمان سنجش آموزش کشور در دفترچه راهنمای این آزمون از جمله شرایط عمومی استخدامی، شرایط احراز شغل محل‌ها، تاریخ دقیق فارغ‌التحصیلی افراد شرکت کننده در آزمون و... لازم‌الاجرا بوده و کلیه متقاضیان قبل از ثبت نام می‌بایست واجد هریک از این شرایط بوده و چنانچه هر یک از شرایط اعلام شده با وضعیت فرد متقاضی مغایرت داشته باشد در هر مرحله از آزمون و یا ثبت نام از طرف دستگاه مربوطه یا سازمان اداری و استخدامی کشور از ادامه فرایند استخدام جلوگیری به عمل خواهد آمد و بدیهی است مسئولیت آن به عهده فرد ایثارگر خواهد بود. ۸ـ پذیرفته شدگان این آزمون مصاحبه استخدامی ندارند و فقط از طریق دستگاه مربوطه مراحل گزینش را طی خواهند کرد. ۹ـ با توجه به پخش شایعات و اخبار نادرست و تأیید نشده از طرف بعضی از افراد غیر مسئول در سایت‌ها و شبکه‌های اجتماعی یا گروه‌های ایثارگری و ایجاد تشویش و اضطراب در بین ایثارگران عزیز، یادآوری و تأکید می‌گردد کلیه اخبار و اطلاعیه‌های مربوط به این آزمون از جمله نتایج آزمون، تاریخ ارائه مدارک و مستندات، تکمیل ظرفیت و... صرفاً از طریق سایت سازمان سنجش آموزش کشور، پایگاه اطلاع رسانی ایثار و نیز درگاه اطلاع رسانی دستگاه‌هایی که ایثارگران مشمول در آن پذیرفته شده‌اند، اطلاع رسانی می‌گردد. لذا از همه فرزندان شهدا و فرزندان جانبازان ۷۰ درصد تقاضا می‌گردد اخبار مربوط به این آزمون را از مراجع ذکر شده به طور جدی و مستمر پی‌گیری و بر اساس اخبار مستند و صحیح مراحل استخدامی خود را دنبال نمایند. ۱۰ـ شایان ذکر است آزمون برگزار شده اولین آزمون استخدامی ویژه فرزندان شهدا و فرزندان جانبازان ۷۰ درصد بوده و با توجه به صراحت حکم بند «ج» ماده ۸۷ قانون برنامه ششم توسعه و الزام دولت به جذب و استخدام همه مشمولین این بند قانونی تا پایان برنامه ششم توسعه، پی‌گیری جدی جهت برگزاری آزمون بعدی و ساماندهی شغلی سایر مشمولین این بند در دستور کار بنیاد شهید و امور ایثارگران است. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "90361",
    "title": "سرمربی جدید تیم فوتبال رایکا بابل معرفی شد",
    "abstract": "پیروز قربانی با عقد قراردادی 1/5 ساله هدایت تیم فوتبال رایکا بابل را بر عهده گرفت.",
    "body": "به گزارش فارس، پیروز قربانی مربی سابق تیم فوتبال سایپا تهران بعد از توافق با مدیران باشگاه رایکا با عقد قراردادی یک و نیم ساله هدایت تیم رایکا بابل را در لیگ دسته اول فوتبال باشگاه های کشور برعهده گرفت. قربانی پیش از این در تیم های راه آهن و سایپا به عنوان مربی و در تیم سردار بوکان به عنوان سرمربی فعالیت داشت. انتهای پیام",
    "label": "ورزشی",
    "predicted_label": "",
    "prompt_used": ""
  },
  {
    "id": "41706",
    "title": "قم و نجف دو بال جهان تشیع هستند",
    "abstract": "هر دو حوزه قم و نجف هم سنتی بوده‌اند به وقتش و هم انقلابی بوده‌اند به وقتش و سعی نکنید از هر فرصتی سوء‌ استفاده کنید و بین این دو حوزه کهن که مانند دو بال برای جهان تشیع هستند، افتراق ایجاد کنید!",
    "body": "خبرگزاری فارس ـ گروه اندیشه: روحانیت تشیع بر اساس آموزه‌های اهل بیت (ع) همیشه در مقابل ظالمان و ستمکاران و در کنار مظلومان و مستضعفان بوده‌اند و لکن شکل و چگونگی آن‏ها بر اساس مصلحت‌‏ها و تابع شرایط زمان و مکان بوده است. در پی سخنان برخی افراد نا آگاه و یا مغرض که سعی دارند مشی حوزه‌های نجف و قم را از هم متمایز بدانند و از این رهگذر افتراقی بین جهان تشیع ایجاد کنند، مرتضی نجفی قدسی یادداشتی را به این شرح قلمی کرده است: بسم الله الرحمن الرحیم «وَأَطِیعُواْ اللّهَ وَرَسُولَهُ وَلاَ تَنَازَعُواْ فَتَفْشَلُواْ وَتَذْهَبَ رِیحُکُمْ وَاصْبِرُواْ إِنَّ اللّهَ مَعَ الصَّابِرِینَ» (انفال،۴۶) و از خدا و پیامبرش اطاعت کنید و با همدیگر نزاع و کشمکش نکنید چون سست و بی‌رمق می‌شوید و هیبتتان هم از بین می‌رود و صبر و مقاومت کنید و بدانید که خدا با صابران است. *    *    * در سال‌های اخیر گاهی برخی افراد نا آگاه و یا مغرض این گزاره را مطرح می‌کنند که مکتب قم چنین است و یا مکتب نجف چنان است و با این صغری و کبرای نادرست نتایج غلطی هم استنباط می‌کنند و عده‌ای ساده و نا آگاه هم باور می‌کنند که راه اینها از هم جداست گر چه هر دو حوزوی و شیعه اثنی عشری هستند! در پی دیدار پاپ با مرجع تقلید شیعیان در نجف، به خصوص این نغمه سرایی‏‌ها بیشتر شده و متأسفانه عده‌ای به طبل اختلاف می‏‌کوبند و بعضاً حرمت شکنی هم می‌کنند و این دقیقاً همان چیزی است که دشمن مکار می‌خواهد تا از موضوعی تفسیر و القاء غلط بکند و بین دو ملت بزرگ ایران و عراق و حوزه‌های قم و نجف که دو بال جهان تشیع هستند، اختلاف‌افکنی کند. ما برای اثبات بطلان این مطلب لازم است به سابقه حوزه‌های ایران و عراق نگاهی داشته باشیم و ببینیم که آیا واقعاً این حوزه‌ها در ادوار مختلف تاریخی متفاوت بوده‌اند و هر یک مکتب جداگانه‌ای محسوب می‌شوند و یا خیر این گزاره از اساس غلط و نادرست است. * لزوم توجه به دوران ۲۵۰ ساله ائمه اطهار (ع) اولاً این نکته را متذکر می‌شویم که دوران ۲۵۰ سال ائمه اطهار علیهم السلام هیچکدامشان یکسان نیست و هر یک از آن ذوات مقدسه بر اساس شرایط زمان و مکان خود و مصلحتی که تشخیص می‌دادند عمل می‌کردند و ما چون آنها را «کُلّهم نور واحد» می‌دانیم عملکرد همه آنها را یکی می‌دانیم گر چه از لحاظ شکلی متفاوت هستند، ما نمی‌توانیم بگوییم که مثلاً حضرت امام حسن مجتبی (ع) صلح طلب بود و یا حضرت امام حسین (ع) انقلابی بود و یا امام سجاد (ع) فقط سرش در دعا و مناجات بود و یا امام باقر و امام صادق علیهم السلام هم فقط اهل درس و بحث بودند! همه اینها یکی هستند یعنی اگر امام حسن (ع) هم در زمان امام حسین (ع) واقع می‌شد همان کار حضرت سیدالشهداء را انجام می‌داد و بالعکس و یا اگر امام حسین (ع) در زمان امام صادق (ع) واقع می‌شد همان کار حضرت صادق (ع) را انجام می‌دادند و بالعکس، شکل‏ها به حسب ظاهر متفاوت است ولی ماهیت یکی است و هیچ فرقی با هم ندارند و ما اگر این معنا را بفهمیم بسیاری از مسائل برایمان حل خواهد شد. ما برایمان تمام ائمه اطهار واجب الاطاعه هستند و همه آنها حجت الهی بوده‌اند و عملشان بر اساس عصمت بوده است و نعوذ بالله هیچ اشکال و ایرادی را به نحوة عملکرد آنان مطلقاً وارد نمی‌دانیم. علمای بزرگ شیعه هم که جانشینان حضرت ولی عصر ارواحنا فداه در روی زمین هستند، سلوکشان تابع سلوک پیامبر اکرم (ص) و ائمه اطهار (ع) است. آنان با استفاده از قرآن به عنوان منبع متقن وحی الهی و فرمایشات حضرات معصومین (ع) و با تعقل در شرایط زمانی و مکانی و رعایت مصالح عمومی جامعه اسلامی به راهکاری می‌رسند و بر آن اساس عمل می‌کنند. * خداوند از علماء عهد و پیمان گرفته که در برابر ظلم ظالمان به مظلومان سکوت نکنند ثانیاً این نکته را متذکر می‌شویم که اصول و قواعدی در آموزه‌های اهل بیت (ع) هست که هیچگاه یک عالم نمی‌تواند خلاف آن عمل کند و باید در همان خط سیری که ائمه (ع)‌ ترسیم کرده‌اند رفتار کند، مثلاً امیرالمؤمنین علی (ع) می‌فرمایند: «وَ مَا أَخَذَ اللَّهُ عَلَى الْعُلَمَاءِ أَنْ لَا یُقَارُّوا عَلَى کِظَّةِ ظَالِمٍ وَ لَا سَغَبِ مَظْلُومٍ ... » خداوند از علما عهد و پیمان گرفته که در برابر شکم بارگی ستمگران و گرسنگی مظلومان سکوت نکنند! (خطبه ۳ نهج البلاغه) و باز حضرت در نامه ۴۷ نهج البلاغه می‌فرمایند: «کُونَا لِلظَّالِمِ خَصْماً وَ لِلْمَظْلُومِ عَوْناً» یعنی همیشه دشمن ظالم و یاور مظلوم باشید. خب اینها قواعد کلی است که در قرآن و آموزه‌های اهل بیت (ع) جهت حرکت و وظیفه علماء را مشخص کرده است و طبیعی است که عالمان تشیع همواره در همین چارچوب حرکت کرده اند، یعنی همواره پشت و پناه مردم مظلوم بوده‌اند و در مقابل ظالمان و ستمگران ایستادگی می‌کرده‌اند حالا اشکالش متفاوت است. * حوزه نجف در تقابل با استعمار انگلستان و فتوای جهاد آیت‌الله العظمی سیدمحمد کاظم یزدی حوزه نجف که سابقه‌ای بیش از یکهزار ساله دارد، هیچگاه در مقابل ظلم و ستم خاموش نبوده است و همواره قیام و جهاد علمای این حوزه بر علیه ظالمان و مستکبران اظهر من الشمس بوده است که به نمونه‌هایی از آن می‌پردازیم. در زمان جنگ جهانی اول که دول اسلامی مورد حمله قرار گرفت و قوای ایتالیا به لیبی حمله کرد و انگلیسی‏‌ها به عراق و روسها و انگلیسی‌ها با هم به ایران حمله کردند، آیت‌الله العظمی سیدمحمد کاظم یزدی از مراجع عظام نجف صاحب عروة الوثقی فرمان جهاد صادر کرد. در فتوای جهاد این مرجع بزرگ نجف چنین آمده است: «بسم الله الرحمن الرحیم در این ایام که دول اروپایی مانند ایتالیا به طرابلس غرب (لیبی) حمله نموده و از طرفی روس‌ها شمال ایران را با قوای خود اشغال کرده‌اند و انگلیسی‌ها نیز نیروهای خود را در جنوب ایران پیاده کرده‌اند و اسلام را در معرض خطر نابودی قرارداده اند، بر عموم مسلمین از عرب و ایرانی، واجب است که خود را برای عقب راندن کفار از ممالک اسلامی، مهیا سازند و از بذل جان و مال در راه بیرون راندن نیروهای ایتالیا از طرابلس غرب و اخراج قوای روسی و انگلیسی از ایران هیچ فروگذار نکنند زیرا این عمل از مهمترین فرایض اسلامی است تا به یاری خداوند دو مملکت اسلامی از تهاجم صلیبی‏ها محفوظ بماند. سیدمحمد کاظم یزدی». ملاحظه می‌فرمایید که این مرجع بیدار با فتوای خود چگونه از جهان اسلام اعم از شیعه و سنی دفاع می‌کند و عرب و عجم را بر ضد قوای دشمن به حرکت در می‌آورد و این فتوی نشان داد که حفظ کشورهای اسلامی چقدر برای علماء مهم است و آنان حتی در زمان غیبت حضرت حجت (ع) می‌توانند فرمان جهاد صادر کنند. در زمان اشغال عراق در جنگ جهانی اول توسط انگلیسی‌ها علمای نجف و کربلا فتوای جهاد دادند و عده زیادی از مجتهدان بزرگ و طلاب در کنار عشایر غیور عراق از بصره و ناصریه و کوت تا نجف و کربلا و بغداد لباس رزم پوشیدند و با اشغالگران انگلیسی به جنگ پرداختند. در این جنگ آیت‌الله العظمی سیدمحمد طباطبایی فرزند بزرگ آیت‌الله العظمی سیدمحمد کاظم یزدی و برادرش سیدمحمود طباطبایی و آیت‌الله العظمی مصطفی کاشانی و فرزندش سیدابوالقاسم کاشانی، آیت‌الله العظمی محمد تقی خوانساری، آیت‌الله العظمی محمد حسین کاشف الغطاء، آیت‌الله العظمی سیدمحسن حکیم و بسیاری دیگر از علماء در صف اول نبرد با انگلیسی‌ها بودند. * فتوای میرزای شیرازی در تحریم توتون و تنباکو در جریان سفر سوم ناصرالدین شاه قاجار به اروپا، قراردادی استعماری با کمپانی رژی انگلستان بین دولت‌های ایران و انگلیس به امضاء رسید که بر اساس آن امتیاز تجارت توتون و تنباکو به کمپانی رژی واگذار شده بود و این موضوع در اصل با استقلال کشور ایران سازگاری نداشت و اقتصاد کشور را در اختیار غربی‌ها می‌گذاشت، مرحوم آیت‌الله العظمی سیدمحمد حسن شیرازی معروف به میرزای شیرازی که حوزه علمیه خود را از نجف به سامرا منتقل کرده بود، به محض اطلاع از این قرارداد استعماری نامه‌‏ای به ناصرالدین شاه نوشت و او را به حفظ استقلال کشور و لغو این قرارداد فرا خواند که ناصرالدین شاه به این نامه پاسخی نداد و میرزای شیرازی هم گفته بود حالا که شما این قرارداد را باطل نمی‌کنید ما آن را باطل می‏‌کنیم و ناگهان فتوایی تاریخی صادر کرد که: «بسم الله الرحمن الرحیم، الیوم استعمال تنباکو و توتون بایّ نحو کان در حکم محاربه با امام زمان علیه السلام است. حرره الاقل محمد حسن شیرازی». به محض اینکه این فتوا با اولین محموله پستی به آیت‌الله العظمی آشتیانی از مراجع و علمای طراز اول تهران رسید، بلافاصله به دستور ایشان در یکصد هزار نسخه بازنویسی و تکثیر یافت و به تمام نقاط ایران رسید و آنچنان تأثیر گذاشت که حتی در حرمسرای ناصرالدین شاه، خدمه وی قلیان‏‌ها را شکستند و توتون و تنباکوها را به آتش کشیدند! اعتمادالسلطنه در کتاب خاطرات خود از نفوذ فتوای میرزای شیرازی می‏‌نویسد که در آن زمان به تازگی در تهران میدان بزرگی برای مسابقه اسب سواری فراهم شده بود و هر روز حدود ۳۰ هزار نفر از جوانان به تماشای این مسابقه می‌‏پرداختند که بعد از فتوای میرزای شیرازی در این ۳۰ هزار نفر حتی یک نفر از جوانان حاضر به سیگار کشیدن نبود‍! اینکه می‌گویند حرمت مراجع عظام تقلید باید حفظ شود برای نقش آفرینی در چنین روزهایی است که کمر دشمن را با یک فتوا بشکند. فتوای جهاد آیت الله میرزا محمد تقی شیرازی و « ثوره العشرین عراق » در آغاز جنگ جهانی اول که متفقین به دولت عثمانی اعلام جنگ کردند ، قوای انگلیسی از دهانه بندر فاو وارد عراق شدند و قصد اشغال بصره را داشتند که بلافاصله عشایر غیور عراق احساس خطر کردند و به استفتاء و کسب تکلیف از میرزا محمد تقی شیرازی (مشهور به میرزای دوم) پرداختند و ایشان در مجموع مبارزات ملت عراق با انگلستان سه فتوای جهادی صادر کرد. در یکی از این فتاوا که به فتوای دفاعیه مشهور است ، چنین آمده است : « مطالبه حقوق بر عراقیان واجب است و بر آنان واجب است در ضمن خواسته های خویش رعایت آرامش و امنیت را بنمایند و در صورتی که انگلستان از پذیرش درخواست هایشان خودداری ورزد ، جایز است به قوه ی دفاعی متوسل شوند » . در پی صدور این فتوا نبردهای عشایر و غیور مردان ملت عراق با قوای انگلستان آغاز شد و آیت الله میرزا محمد تقی شیرازی فرزندش شیخ محمد رضا شیرازی را برای پیوستن به مبارزین به کاظمین فرستاد ؛ البته آیت الله میرزا محمد تقی شیرازی شورای پنج نفره ای داشت که عبارت بودند از آیت الله کاشانی ، میرزا احمد خراسانی ، سید محمد علی شهرستانی و فرزندش شیخ محمد رضا شیرازی که معمولا در رهبری نهضت و امور سیاسی از مشورت این بزرگان استفاده می کرد . آیت الله میرزا محمد تقی شیرازی مجددا در پاسخ به استفتائیه ای از سران عشایر عراق که احساس خطر می‏کردند ، چنین نوشت : «من برای استقلال عراق فرزند و کلیه کسانی را که در نزدم عزیز و گرامی بودند ، فدا کردم . اینک آماده ام که جان خود را که همه دارایی من است فدا کنم ، اما شما ! چنانچه انگلستان بر غصب حقوقتان اصرار دارد و به جنگ و مقابله با شما برخاسته است ، واجب است با تمام قدرت از خود دفاع کنید و تن دردادن و تسلیم شدن در مقابل آنان حرام است . » در مجموع با این فتاوی و دیگر فتاوای علمای عراق مجاهدات مسلحانه مردم عراق و عشایر غیور بر علیه قوای اشغالگر انگلیس آغاز شد و در سال 1920 میلادی به پیروزی انجامید که به « ثوره العشرین » عراق مشهور شده است . * فتوای جهاد آیت‌الله العظمی سیستانی پس از اشغال پی در پی بخش‌های وسیعی از کشور عراق که عمدتاً با تبانی آمریکایی‌ها و بعثی‌ها و برخی مسئولان محلی و با خیانت و خلع سلاح ارتش و محافظین شهرها و استانها انجام شد، به ناگاه مسئولان عراقی دیدند که کشور عراق با توطئه بزرگی روبروست و وهابیون و تکفیری‌ها سپاهی به اسم داعش ایجاد کرده‌اند و اینها با جنایات وحشتناک و سربریدن‏‌ها و خونریزی‌‏ها در حال حرکت به سمت شهرها و عتبات عالیات هستند و بغداد هم در معرض سقوط است و هر چه دولتمردان عراقی به آمریکایی‌ها التماس می‌کردند که به ما کمک کنید و جلو پیشرفت داعش را بگیرید که آنها جواب منفی می‌دادند و مشخص بود که برنامه‌ریزی خودشان است و داعش و دیگر گروه‌های تکفیری توسط عوامل آنها در منطقه مانند سعودی‏‌ها و دیگران سازماندهی شده‌اند و قصد اشغال کل عراق را دارند. در این هنگام بود که دست یداللهی ظاهر شد و با یک فتوای جهاد آیت‌الله العظمی سیستانی تمام معادلات و برنامه‌ریزی غربی‌ها و صهیونیست‌ها و وهابی‏‌های سعودی به هم ریخت و میلیون‌ها جوان آماده شهادت و حفاظت از شهرها و روستاهای عراق شدند و شهید بزرگوار قاسم سلیمانی و همرزم فداکار او شهید ابو مهدی المهندس تلاش بسیاری در ساماندهی و آموزش نیروها کردند و بالاخره با تلاش و کوشش و جهاد پیوسته، کل عراق را از سیطره داعش پاک کردند و در همین مدت کوتاهی که داعش برخی شهرها و روستاهای کردنشین، سنی نشین و یا شیعه نشین را اشغال کرده بود چه جنایاتی انجام داد و هزاران کودک و نوجوان را به شبکه‌های قاچاق انسان که صهیونیست‌ها هستند فروختند و آنها اعضاء بدن آنها را به تاراج بردند و چقدر به نوامیس مسلمین بی‌حرمتی و تجاوز کردند و خلاصه هر کار پست و شیطانی بود، اینها مرتکب شدند و لذا الان شهرها و روستاهایی که در اشغال داعش بودند قدر فتوای آیت‌الله العظمی سیستانی این مرجع هشیار و بیدار را بیشتر می‌دانند چرا که اگر این فتوی نبود آینده عراق کاملاً مانند پرچم داعش، سیاه می‌‏شد. خوب حالا این آقای پاپ که ادعای صلح دوستی دارد، چرا آن زمان که کشور عراق غرق در این مصیبت‏‌ها بود و حتی مسیحیان عراق هم مورد ستم و تجاوز داعش بودند به یاری ملت عراق برنخاست و حتی به طور لفظی هم در مقابل غربی‌ها و صهیونیست‌ها و حمایتشان از داعش موضع نگرفت، امّا حالا که مجاهدان عراقی پیروز شدند و دشمنان را تار و مار کردند و کشور را نجات دادند به فکر صلح افتادند و حتی همین الان هم حاضر به محکومیت آنها نیستند و عجیب است که وی در دیدار الکاظمی نخست وزیر عراق می‌خواهد که سلاح‏‌ها را زمین گذاشته و خشونت‌ها را پایان دهند که از این سخن معلوم می‌شود که هدف اصلی سفر تحت عنوان صلح، خلع سلاح مجاهدین و نیروهای حشدالشعبی است و در حقیقت باز می‏‌خواهند ملت عراق را بی‌دفاع و بی‌حفاظ کنند تا جنایتکاران دست پرورده اربابانشان دوباره به جان مردم مظلوم عراق بیفتند. البته قطعاً‌ با مواضعی که حضرت آیت‌الله العظمی سیستانی در دیدار پاپ بیان فرمودند و حتی از ملت مظلوم فلسطین هم دفاع کردند، آنان به اهداف صهیونیسم ـ مسیحی خود نخواهند رسید و ملت عراق وحدت خود را حفظ خواهد کرد. حرکت‌های جهادی در حوزه نجف منحصر به اینها نیست و اگر شرح مجاهدات علمای آن حوزه یک هزار ساله بخواهد تبیین شود کتاب‌ها باید نوشت، حالا چنین حوزه‌ای که پیشگام در همه مبارزات ضد استعماری و استکباری بوده است را به حوزه‌ای ساکت و خاموش متهم کردن جفا نیست! * نقش مراجع نجف در پیروزی انقلاب مشروطه ایران حتی پیروزی انقلاب مشروطیت در ایران مرهون حمایت مراجع ثلاثه نجف یعنی آخوند ملامحمدکاظم خراسانی صاحب «کفایة الاصول»، شیخ عبدالله مازندرانی و میرزا حسین خلیلی تهرانی بود که به مخالفت با مظفرالدین شاه قاجار پرداختند و از مشروطه خواهان حمایت کردند، آنها حتی شاه ایران را تکفیر و از سلطنت خلع کردند. آخوند خراسانی انقلاب مشروطیت را نوعی جهاد می‌دانست که می‌بایست همه مسلمانان در آن شرکت کنند و او شرکت همگان را در این امر واجب کرده بود. * سیر تطور حوزه قم، تلاش‌های آیت‌الله العظمی حائری یزدی، آیت‌الله العظمی بروجردی و امام خمینی در بحث حوزه‌های ایران باید بگوئیم که قبل از قم مرکزیت حوزه تقریباً حدود ۳۰۰ سال از عصر صفویه تا اواخر قاجاریه در اصفهان متمرکز بود و البته شهرهای مهمی چون مشهد، شیراز، تبریز، یزد و همدان هم از حوزه‌های پرباری برخوردار بودند که شرح مجاهدت‌های آنها لااقل از زمان مجلسی‌ها در اصفهان و کبار علمایی که پدید آمدند و چه حرکت‌هایی داشته‌اند، شرح و بسط مفصلی می‏‌طلبد که از حوصله این یادداشت دیگر خارج است و اما حوزه قم که قدمتی یکصد ساله دارد هم شرح و بسط مفصلی می‏‌طلبد، امّا اگر کسی به نقش آفرینی حضرت آیت‌الله العظمی حاج شیخ عبدالکریم حائری مؤسس حوزه و شرایط آن روزگار خفقان رضاخانی توجه کند متوجه می‌شود که این عالم بزرگوار با چه زحمت و خون دلی این حوزه نوپا را حفظ و آبیاری کرد تا به رشد و کمال برسد. رضاخان قلدر در سال ۱۲۹۹ شمسی با کودتایی که توسط انگلیسی‌ها حمایت می‌شد بر کشور ایران حاکم شد و این بعد از آنی بود که سه سال متوالی دولت‌های روس و انگلیس مردم ایران را مانند «شعب ابی‌طالب» در گرسنگی و قحطی مصنوعی قراردادند، آنان تمام مرزهای غربی، شرقی ـ جنوبی و شمالی ایران را مسدود کردند و مانع از ورود هر کالا و مواد خوراکی شدند و حتی رذیلانه گندم و مواد غذایی موجود در شهرها را خریدند و مردم هم نمی‌‏دانستند که چه نقشه‌‏ای برای آنان کشیده‌اند و خلاصه قحطی سه ساله ایجاد کردند و از جمعیت ۲۰ میلیونی ایران در آن زمان، ۹ میلیون نفر بر اثر گرسنگی و طاعون و وبای ساختگی آنها مردند و هنگامی که رمق ملت گرفته شد ظالمی مثل رضاخان را مسلط کردند. بعضی می‌گویند چرا وقتی مدرس را تبعید کردند علماء و ملت قیام نکردند!‌ خب کاملاً معلوم است آنها سه سال جان ملت را از گرسنگی گرفتند و ۹ میلیون نفر از بین رفتند و آنهایی هم که باقی مانده بودند تاب و توان استقامت نداشتند. در چنین شرایطی آیت‌الله العظمی میرزا عبدالکریم حائری حوزه قم را تأسیس می‌کند، رضاخان هم اهداف دشمنان و انگلیسی‌ها را مانند کشف حجاب و قدغنی هر گونه عزاداری برای امام حسین (ع) و ممنوعیت لباس روحانیون را یکی پس از دیگری اجراء می‌کند. رضاخان حتی همسر خود را با همراهانش دستور می‌دهد به قم بیایند و در حرم حضرت معصومه (س) بی‌حجاب بچرخند و بگردند که با مخالفت مرحوم آیت‌الله العظمی شیخ محمد تقی بافقی روبرو می‌شود و خبر به گوش رضاشاه می‌‏رسد و بلافاصله با وزیر دربار به قم می‏‌آید و با چکمه‌هایش وارد حرم حضرت معصومه شده و مرحوم آیت‌الله العظمی بافقی را شخصاً کتک می‏‌زند و چکمه‌اش را بر گردن او می‌‏فشارد؛ به طوری که نزدیک بود جان بدهد و سپس او را به زندان می‌‏افکند و پس از چندی با وساطت آیت‌الله العظمی حائری یزدی او را آزاد ولی به شهرری تبعید می‌کند و تا آخر عمر نیز همانجا از دنیا می‌رود. حالا در چنین شرایطی که تاب و توان مقاومت برای ملت نمانده و حوزه‌ها و علماء همه تار و مار شده و آیت‌الله العظمی حائری توانسته حوزه‌ای را در قم سرپا کند، رضاخان خود اقرار کرده که چندین بار قصد داشته است حوزه قم را با خاک یکسان کند ولی دنبال بهانه‌ای بود و مرحوم آیت‌الله العظمی حائری یزدی با صبر و حلم، نگذاشت رضاخان هیچ بهانه‌ای برای چنین کار پیدا کند. حالا اگر کسی بگوید این حوزه قم چرا در آن موقع قیام نکرد، خب طبیعی است شرایط مهیا نبود. علماء‌ هیچ وقت کار غیرعاقلانه انجام نمی‌‏دهند و برای هر کاری و حصول نتیجه محاسبه می‌کنند و در آن شرایط ایجاب می‌کرد آیت‌الله العظمی حائری با سکوتش حوزه قم را از گزند رضاخان حفظ کند تا این حوزه به رشد و کمال لازم برسد و طلابی را تربیت کنند و در حقیقت نیروی حوزوی انقلاب آینده امام خمینی را تأمین نمایند و ملت ایران هم بتواند بعد از آن قحطی‌‏ها و سختی‌‏ها قدری خودش را بازسازی کند تا بتوانند در حمایت از علماء و روحانیت به میدان بیاید. رفتار حضرت آیت‌الله العظمی بروجردی هم که مرجعیت عامه در جهان اسلام پیدا کردند با کمال ظرافت و رعایت مصلحت‌ها و اولویت‌ها بود و خود حضرت امام هم یکی از کسانی بودند که موجب هجرت آیت‌الله العظمی بروجردی از بروجرد به قم شدند و سال‌ها این مرجع عظیم الشأن و دیگر علمای بلاد تلاش کردند تا حوزه‌های علمیه سامانی بگیرد و مکتب تشیع در عالم اسلامی از مهجوریت در آمده و حتی الازهر مصر رسماً فتوا داد و مذهب شیعه را به عنوان یکی از مذاهب رسمی پنجگانه معرفی کرد. بعد از ارتحال آیت‌الله العظمی بروجردی و غائله انجمن‏‌های ایالتی و ولایتی حرکت امام خمینی و دیگر علما و مراجع در قم آغاز شد و در خرداد ۱۳۴۲ به اوج خود رسید و حدود ۱۵ سال این حرکت انقلابی فراز و نشیب داشت تا بحمدلله به نتیجه رسید و نظام مقدس جمهوری اسلامی به بار نشست. شما وضعیت اجمالی حوزه قم را در یکصد سال اخیر مشاهده می‏‌کنید. چه سیر تطوری دارد؟ حالا آیا درست است دچار افراط و تفریط بشویم و عده‌ای را متهم به بی‌تحرکی و صامت و راکد بودن و یا طور دیگر تفسیر کنیم و حال آنکه همه علماء در مقطع خود بر اساس تکلیف خود عمل کرده‌اند و مأجور هستند. بنابراین هیچ فرقی بین حوزه قم و نجف نیست. آنهایی که حوزه نجف را غیرانقلابی معرفی می‌کنند پس این همه فتواهای جهاد با کفار و استعمارگران را چه می‌‏گویند؟! * مبارزات آیت‌الله العظمی سیدمحسن حکیم با حزب بعث عراق مرحوم آیت‌الله العظمی سیدمحسن حکیم نیز که در زمان خود مرجعت عامه پیدا کرد با پیدا شدن حزب بعث با تمام وجود با آنها مقابله کرد و با فتوای: «الشیوعیه کفرٌ و الحاد» بزرگ‌ترین ضربه را به حزب بعث وارد کرد و تا وقتی هم زنده بود حزب بعث جرأت خیلی از کارها را نداشت چون قدرت مرجعیت فراگیر بود و عشایر غیور عراق هم همه مقلد او بودند، ولی بعد از ارتحال ایشان به یک هفته نکشید که فشارها به حوزه نجف و ایرانی‏‌های ساکن عراق شروع شد و به خوبی به یاد دارم که در آن زمان بعثی‌ها بلندگو بر ماشین‌هایشان نصب کرده و به ایرانی‏‌ها هشدار می‌دادند که یک هفته فرصت دارید عراق را ترک کنید که ما هم در همان زمان به ایران بازگشتیم. صدام و حکومت بعثی بعدها از کینه‌‏ای که از آیت‌الله العظمی حکیم به دل داشتند تمام فرزندان و دودمان ایشان را شهید و آواره کردند. البته به دیگر علماء هم رحم نکردند، بسیاری از علماء را در زندان‌های مخوف کشتند و جسدشان را هم تحویل ندادند و معلوم نیست بعد از انتفاضه عراقی‌‏ها بر سر حضرت آیت‌الله العظمی خویی چه آوردند که مرموزانه در بیمارستان از دنیا رفت. در زمان جنگ اعراب و اسرائیل واکنش‌‏های علماء و حوزه نجف را ببینید. بیانیه آیت‌الله العظمی خویی را در آن مقطع ببینید و بی‌خود صغری و کبرای غلط برای خود نچینید و بعد هم نتیجه بگیرید که حوزه نجف سنتی است و انقلابی نیست! خیر آقا هر دو حوزه قم و نجف هم سنتی بوده‌اند به وقتش و هم انقلابی بوده‌اند به وقتش و سعی نکنید از هر فرصتی سوء‌ استفاده کنید و بین این دو حوزه کهن که مانند دو بال برای جهان تشیع هستند، افتراق ایجاد کنید! الا الی الله تصیر الامور انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "45072",
    "title": "«بوی عیدی» برای کوییز بازها/58 میلیون ساعت بازی در کمتر از 12 ماه",
    "abstract": "کوییز آو کینگز که طی 5 سال حضورش در ویترین بازار بازی‌های موبایلی کشور توانسته محبوب طرفداران بازی‌های موبایلی ایرانی شود‌، امسال و علی‎رغم تمام چالش‌های کرونایی باز هم آماری خیره‌کننده از میزان استقبال کوییزبازها از خود به‌جا گذاشت، ۵۸ میلیون ساعت بازی، آن هم در کمتر از ۱۲ ماه.",
    "body": "فاطمه خوش‌نما: به گزارش خبرگزاری فارس به نقل از اداره ارتباطات و امور بین‌الملل بنیاد ملی بازی‌های رایانه‌ای، کوییز آو کینگز که طی 5 سال حضورش در ویترین بازار بازی‌های موبایلی کشور توانسته محبوب طرفداران بازی‌های موبایلی ایرانی شود‌، امسال و علی‎رغم تمام چالش‌های کرونایی باز هم آماری خیره‌کننده از میزان استقبال کوییزبازها از خود به‌جا گذاشت، ۵۸ میلیون ساعت بازی، آن هم در کمتر از ۱۲ ماه! به عبارتی ۲ میلیون و ۴۲۰ هزار روز، معادل ۶ هزار و ۶۲۰ سال و حالا در آستانه سال جدید کوییز آو کینگزی‌ها تدارک ویژه‌ای برای ایام نوروز کاربران‌شان در نظر گرفته‌اند. فصل نوروزی کوییز آو کینگز با نام «بوی عیدی» آغاز شده است. کوییز آو کینگز همزمان با شروع صده جدید در فصل نوروزی خود رویکردی تازه در ارائه محتواهای جدید در این بازی برای کوییزبازها خواهد داشت چرا که قرار است امیرحسین ناطقی و تیم اش در مجموعه کوییز در سال ۱۴۰۰ اتفاقات بزرگ و جذابی را برای ۱۵ میلیون کاربر ثبت‌نام شده و ۱.۵ میلیون کوییزباز همراه این بازی و به‌دنبالش  اکوسیستم بازی‌سازی کشور رقم بزنند، به گفته ناطقی سال 1400 کوییز آو کینگز تغییرات بزرگی از جمله تغییر تکنولوژی توسعه‌ محصول را پیش روی خود دارد. اینکه 5 سال از دوره حیات کوییز و به خصوص سال 1399 برای این مجموعه و همراهانش چگونه گذشته، سوالی است که پاسخش را باید در اتفاقات رخ داده برای آن پیدا کرد. اضافه شدن چندین حالت جدید بازی، بخش بازی گروهی، محتوای جدید، چالش‌ها و … تنها بخشی از موارد اضافه شده به این بازی طی این مدت هستند. همچنین بیش‌ترین میزان جایزه‌های کوییزی و چالش‌های درون بازی نیز در زمان فصل تولد (فصل هشتم بازی) در اختیار کوییزبازها قرار گرفت. اما مهمترین اتفاق سال ۱۳۹۹ برای این بازی و کاربرانش اضافه شدن فصل‌های کوییزی بود. فصل‌هایی با بازه‌های زمانی چند هفته‌ای که در آن چالش‌های بازی با زمینه مشخص در اختیار کوییزبازها قرار گرفت. هم‌سو کردن محتوای فصل‌های کوییزی با مناسبت‌ها و اتفاقات روزمره‌ جامعه، باعث شد تا فصل‌های کوییزی با استقبال خوب کاربرانش مواجه شود. کوییز آو کینگز در سال 1399 کوییزپلاس و مسیر جذاب هر فصل آن را نیز با امکانات و ماموریت‌های جدیدی به‌روز کرد. ماموریت‌هایی که هم‌چنان در حال تغییر هستند و در آینده‌ نزدیک جذاب‌تر هم می‌شوند. در مجموع و بازه‌ ۱۲ ماهه، بیش از ۶ میلیارد و ۵۰۰ هزار سوال توسط کوییزبازها پاسخ داده شده است. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "112009",
    "title": "88 درصد خدمات وزارت تعاون، کار و رفاه اجتماعی الکترونیکی شد",
    "abstract": "وزیر تعاون، کار و رفاه اجتماعی گفت: سال گذشته با توسعه خدمات الکترونیکی، 80 میلیون مراجعه به وزارتخانه کاهش پیدا کرد که اقدام بسیار ارزشمندی است.",
    "body": "به گزارش خبرگزاری فارس به نقل از مرکز روابط عمومی و اطلاع رسانی وزارت تعاون، کار و رفاه اجتماعی ، محمد شریعتمداری در مراسم رونمایی از سامانه‌های مدیریت اطلاعات یکپارچه (آمار،برنامه ریزی،پژوهش،منابع انسانی،تشکیلات...) و سامانه ثبت درخواست معافیت مالیاتی موسسات خیریه تاکید کرد:  امیدوارم این مسیر  ارزشمندی که  وزارت تعاون، کار و رفاه اجتماعی در پیش گرفته،  همچنان ادامه پیدا کند. وی افزود: هر 4 سال، نظام سیاسی، رئیس جمهور، معاونین و وزرا تغییر می‌کنند، اما از آنجا که هدف همه، خدمت رسانی به مردم است، مدیران میانی باید مسیر ریل‌گذاری شده را ادامه دهند. شریعتمداری تاکید کرد: بنابراین مسیری که به عنوان زیرساخت ایجاد شده باید با قوت پیش گرفته شود و همه حکمرانان به آن توجه کرده و آن را دنبال کنند. وزیر تعاون کار و رفاه اجتماعی گفت: ما به سهم خود برای رشد و تعالی کشور تلاش کردیم تا با ایجاد زیرساخت‌های لازم در حوزه فناوری اطلاعات، خدمات دهی به جامعه هدف را پایدار و ماندگار سازیم. وی،  پیشرفت در حوزه  آمار و اطلاعات این وزارتخانه را مدیون تلاش های همکاران و مدیران فعلی دانست و تصریح کرد: بسیار خشنودم در آخرین روزهای فعالیت دولت، مسیر خوب و ارزشمندی با تلاش های متمادی پیش گرفته شد و توانستیم آن را شتاب دهیم، امیدوارم در سال های آتی نیز این روند ادامه پیدا کند. وزیر تعاون، کار و رفاه اجتماعی گفت:  هشتاد درصد 188 عنوان خدمت شناسنامه دار  وزارت تعاون،  کار و رفاه اجتماعی و زیر مجموعه هایش در سطح کشور الکترونیکی شده که بیش از دو سوم آن در سال‌های 98 و 99 بوده است. وی ادامه داد:  این اهتمام همکاران باعث شد جایگاه سازمان های تابعه ارتقاء پیدا کند به گونه ای که موفق شدیم با ارزیابی های صورت گرفته برون سازمانی  به عنوان دستگاه برتر در حوزه ارائه خدمات الکترونیکی و شفافیت معرفی شویم. وی ادامه داد: با ایجاد سامانه یکپارچه  در حوزه آمار و اطلاعات، خوشبختانه به سطح بالایی از جریان دیتا دست یافتیم، 29 سامانه اصلی ایجاد شد تا همه سامانه های  وزارت تعاون، کار و رفاه اجتماعی یکپارچه شده و امکان تبادل اطلاعات و داده ها با سایر دستگاه های مرتبط فراهم شود. وی تاکید کرد:  گستردگی های زیرمجموعه، باعث می‌شد  رتبه وزارتخانه تا رسیدن به ایده آل فاصله پیدا کند اما خوشبختانه رتبه اول خدمات الکترونیکی را کسب کردیم و این امکان فراهم شد تا سازمان  بنگاه ها  ارزیایی شوند و به جایگاه واقعی خود برسند. وزیر تعاون، کار و رفاه اجتماعی گفت: صدور مجوزهای شفاف و حذف تشریفات زائد کاهش محسوسی پیدا کرده است. به گفته وی، اگر بسیاری از فعالیت ها الکترونیکی نشده بود،  میلیون ها  مراجعه به وزارتخانه صورت می‌گرفت که خوشبختانه در سال 99 با ایجاد خدمات الکترونیکی 80 میلیون  مراجعه به وزارتخانه کاهش پیدا کرد. شریعتمداری بیان کرد: در ستاد وزارتخانه، 49 خدمت، شناسنامه دار شدند که 38 خدمت آن در سال های 98 و 99 انجام شد و همگی محصول تلاش مدیران فعلی است. وزیر تعاون، کار و رفاه اجتماعی ادامه داد:  پایگاه اطلاعات تعاونی‌های کشور با حضور رییس جمهوری رونمایی شد که  شامل  شفافیت و برخورد با فساد بود. وی اتصال این سامانه به سازمان ثبت اسناد کشور با کمک  آقای رئیسی در سمت رییس قوه قضائیه را از اقدامات ارزشمند دانست که به توسعه فعالیت های  تعاونی ها  در سراسر کشور کمک زیادی کرد. شریعتمداری گفت: پایگاه های اطلاعات و خدمات سازمان بهزیستی باعث شد از اموال محرومین صیانت شود. وی افزود: متاسفانه  پیش از این حتی از  اموال سازمان بهزیستی هم سوء استفاده می شد اما در حال حاضر،  همه فرآیند ها و فعالیت ها  شفاف و روشن است. وزیر تعاون کار و رفاه اجتماعی با اشاره به اهمیت فعالیت های پژوهشی اظهارداشت: پژوهش و پژوهشگری  در نوع خود بسیار مقدسی است اما همین کار مقدس اگر شفاف نباشد به فساد آلوده می‌شود. وی ادامه داد: متاسفانه در کشور ما پژوهش نیز دستخوش اقدامات فسادآمیزی شدکه  با راه اندازی سامانه تجمیع اطلاعات پژوهشی در وزارتخانه، این روند شفاف و روشن می‌شود. وزیر تعاون، کار و رفاه اجتماعی با تاکید بر این که در سازمان تامین اجتماعی نیز اقدامات بزرگی از جمله خدمت 3070 انجام شد، بیان کرد: بیش از 2 هزار بخشنامه صادره در سازمان  به 40 بخشنامه کاهش یافت، تنقیح و اصلاح همه قوانین و مقررات حاکم بر نظام تامین اجتماعی و قرار دادن آنها در یک سامانه شفاف و قابل دسترس  از اقدامات بزرگ دیگر بود. شریعتمداری تصریح کرد: 48 خدمت سازمان تامین اجتماعی الکترونیکی و به صورت غیر حضوری به همه ذینفعان ارائه می شود  که باعث شد  70 میلیون نفر مراجعه به این سازمان در سراسر کشور کاهش پیدا کند. حذف دفترچه تامین اجتماعی و الکترونیکی شدن دفترچه های درمانی و پزشکی از اقدامات دیگری بود که شریعتمداری بدان اشاره کرد. وی، پایگاه اطلاعات رفاه ایرانیان را دستاوردی بزرگ دانست و گفت: این پایگاه، تبدیل حمکرانی غیر هدفمند به یک حکمرانی داده محور بود  که خوشبختانه در وزارت تعاون، کار و رفاه اجتماعی شکل گرفت. در این مراسم  از سامانه‌های مدیریت اطلاعات یکپارچه (آمار،برنامه ریزی،پژوهش،منابع انسانی،تشکیلات...)و سامانه ثبت درخواست معافیت مالیاتی موسسات خیریه با حضور مدیران و معاونین مربوطه و باقری اصل دبیر شورای اجرایی فناوری اطلاعات رونمایی شد. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "92939",
    "title": "فراخوان SeGaP 2021 برای بازی‌سازان و بازی‌پژوهان منتشر شد",
    "abstract": "فراخوان پنجمین دوره جایزه بازی‌های جدی1400 (SeGaP2021) منتشر شد تا بازی‌سازان و بازی‌پژوهان علاقه‌مند به تولید و مطالعه در حوزه سرگرمی­ های جدی را دوباره وارد یک فضای رقابتی جذاب و جدی در یکی از مهم ترین رویدادهای صنعت بازی کشور کند.",
    "body": "به گزارش خبرگزاری فارس به نقل از روابط عمومی بنیاد ملی بازی‌های رایانه‌ای، جایزه بازی‌های جدی که هرسال توسط بنیاد برگزار می‌شود در این دوره نیز همچون سال گذشته با نگاهی کلان­تر نسبت به سرگرمی های هدفمند و با جذب شبکه‌ای گسترده از حامیان و همکاران، علاوه بر بازی‌های دیجیتال، حامی سایر سرگرمی­ های جدی همچون اتاق فرار، بازی‌های رومیزی یا شبیه ­سازها هم خواهد بود. رویداد  امسال هم در سه بخش اصلی خود یعنی جشنواره بازی جدی سال 1400، هکاتون بازی‌های جدی 1400 و سمپوزیوم بازی‌های جدی 1400 برگزار می‌شود تا تمام بازی‌سازان و بازی‌پژوهان با حضور در این عرصه رقابتی فرصت تازه‌ای برای تولید مقالات و خلق بازی‌های جدید را تجربه کنند و دانسته‌هایشان را با هم به اشتراک بگذارند. بنیاد ملی بازی‌های رایانه‌ای این بار هم با مشارکت حامیانی که سهمی در برگزاری رویداد پنجم جایزه بازی‌های جدی دارند نگاهی ویژه به بخش جذاب ماجرا از نظر شرکت‌کنندگان در این رویداد دارد؛ یعنی بخش جوایز آن که با در نظر گرفتن میلیون‌ها تومان جایزه نقدی انگیزه‌‌های رقابت و شرکت در این رویداد را ایجاد کرده است. افراد و تیم­های علاقه­مند می‌توانند نهایتاً تا روز جمعه مورخ 23 مهر‌ماه 1400 برای بهره‌مندی از این فرصت و شرکت در رویداد به‌صورت فردی یا تیمی ثبت‌نام کنند. قابل توجه است که به‌منظور توانمندسازی و آموزش شرکت‌کنندگان پیش از هکاتون، کارگاه‌های آموزشی تخصصی برگزار خواهد شد که پیش‌نیاز دریافت امتیاز فعالیت نخبگی بنیاد ملی نخبگان و اجباری است. زمان کارگاه‌ها متعاقبا اعلام خواهد شد. برای دانلود فراخوان کامل SeGaP2021 به زبان فارسی، ارسال اثر به جشنواره، ثبت‌­نام فردی یا گروهی در هکاتون و یا ارسال مقاله به سمپوزیوم اینجا کلیک کنید. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "43246",
    "title": "راه‌اندازی کارخانه تولید چادر مشکی با کمک بخش خصوصی",
    "abstract": "مدیرعامل کارخانه نای زرین تولیدکننده چادر مشکی گفت: این کارخانه که به دلیل مشکلات ناشی از واردات و بدهی به بانک، بیمه و تامین اجتماعی به مدت 9 سال تعطیل شده بود، امسال با کمک سرمایه‌گذار بخش خصوصی و کمک بسیج اصناف راه‌اندازی و در مسیر تولید قرار گرفت.",
    "body": "نسرین معتمد منفرد؛ محمدعلی شفیعی در گفت‌وگو با خبرنگار اقتصادی خبرگزاری فارس، گفت: کارخانه نای زرین خوانسار در سال77 راه‌اندازی شد که در ابتدا برای تولید پارچه پیراهنی با 30 نفر نیرو آغاز به کار کرد. در سال 85 خط تولید پارچه چادر مشکی نیز در این کارخانه راه‌اندازی شد که با ظرفیت 160 نیرو آغاز به کار کرد، اما سال 87 تعرفه ورود چادر مشکی از 72 درصد به 16 درصد کاهش یافت، در نتیجه سیل واردات  چادر مشکی مشکلات زیادی برای کارخانه ما ایجاد کرد و اقساط عقب‌افتاده بانک‌ها، بدهی به تأمین اجتماعی، سازمان مالیات، ‌اداره آب و برق و سایر مشکلات باعث شد تا در بهمن 91 این کارخانه به تعطیلی و تملک توسط بانک درآید. علت اصلی این کار نیز واردات بی‌رویه پارچه چادر مشکی و وابستگی صد درصدی کارخانه به مواد اولیه تولید مانند نخ، مواد شیمیایی و رنگ بود که آن هم با تعرفه 25 تا 32 درصد وارد می‌شد. وی گفت: جالب است مواد اولیه با تعرفه 32 درصد و خود پارچه چادر مشکی با تعرفه 16 درصد وارد می‌شد، همچنین نرخ سود بانکی به گونه‌ای بالا بود که تولید نمی‌توانست پاسخگوی سود بانکی باشد، در نتیجه زیان انباشته‌ای نصیب کارخانه شد تا در نهایت در بهمن 91 به تعطیلی کشیده شد. این مدیر جهادی گفت: امسال که سال جهش تولید بود به بسیج اصناف مراجعه کردیم و با کمک آنها و نیز سرمایه‌گذار بخش خصوصی که 40 میلیارد تومان سرمایه جدید تزریق کرد، با پرداخت بدهی برق، تأمین اجتماعی و مالیاتی و سایر بدهی‌ها این کارخانه در شهریور ماه امسال فک پلمب شد و از 21 بهمن 99 مجددا کارخانه با نصب ماشین‌آلات جدید راه‌اندازی شد. شفیعی گفت: سازمان بسیج اصناف، بازاریان و فعالان اقتصادی کشور بسیار کمک کردند تا کارخانه از تملک بانک خارج شود و با همکاری مدیران استان اصفهان و شهرستان خوانسار مشکلات اداری، بانکی و نیز امتیاز انشعاب آب، برق، گاز و فاضلاب برقرار شده و در 21 بهمن کارخانه مجدد با ظرفیت 5 میلیون متر در فاز اول راه‌اندازی شد و در فاز دوم که قرار است شهریور 1400 انجام شود، این ظرفیت به 10 میلیون متر پارچه چادر مشکی و ظرفیت اشتغال 200 نیروی کار به صورت مستقیم می‌رسیم. وی در مورد این که آیا هنوز مواد اولیه از طریق واردات تأمین می‌شود گفت: در حال حاضر 80 درصد ارزش ریالی مواد اولیه در داخل تأمین می‌شود، فقط 20 درصد از طریق واردات انجام می‌شود در حالی که قبلا صد درصد مواد اولیه وارداتی بود. مدیرکارخانه نای زرین گفت: اگر ظرفیت کارخانه به 10 میلیون متر برسد، می‌توانیم 10 درصد نیاز کشور به پارچه چادر مشکی را تأمین کنیم. به گفته حیدری پارچه تولیدی از نظر کیفیت و استاندارد قابل رقابت با پارچه‌های کره‌ای است و امیدواریم بتوانیم کل نیاز کشور را در داخل تولید کنیم. شفیعی گفت: راه‌اندازی مجدد کارخانه با صد درصد سرمایه بخش خصوصی انجام گرفت و تا به حال برای راه‌اندازی مجدد هیچ ا عتباری از بانک نگرفته‌ایم، در حال حاضر یک شریک با آورده 40 میلیارد تومانی گرفته‌ایم، قرار است فاز 3 کارخانه هم راه اندازی شود و تا سقف 400 میلیارد تومان برای تولید چادر مشکی سرمایه گذاری شود. انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌",
    "label": "اقتصادی",
    "predicted_label": "",
    "prompt_used": ""
  },
  {
    "id": "149701",
    "title": "سومین همایش «منادیان وحدت» با حضور وزیر ارشاد برگزار می‌شود",
    "abstract": "سومین همایش «منادیان وحدت» با حضور وزیر فرهنگ و ارشاد اسلامی، به میزبانی ستاد هماهنگی کانون‌های فرهنگی هنری مساجد استان سیستان و بلوچستان برگزار می‌شود.",
    "body": "به گزارش خبرگزاری فارس، حجت‌الاسلام مهدی پودینه مدیر ستاد هماهنگی کانون‌های فرهنگی هنری مساجد استان سیستان و بلوچستان با اشاره به فعالیت‌های این ستاد در استان سیستان و بلوچستان به مناسبت هفته وحدت اظهار کرد: همایش «منادیان وحدت» برای سومین سال پیاپی با هدف تقویت فرهنگ همبستگی و وحدت و تقریب میان مذاهب اسلامی به میزبانی این استان برگزار می‌شود. مدیر ستاد هماهنگی کانون‌های فرهنگی هنری مساجد استان سیستان و بلوچستان افزود: این همایش استانی، سال گذشته به دلیل شیوع کرونا به صورت مجازی برگزار شد اما امسال با توجه به بهبود شرایط کرونایی با رعایت پروتکل‌های بهداشتی با حضور محمدمهدی اسماعیلی وزیر فرهنگ و ارشاد اسلامی، حجت‌الاسلام حبیب‌رضا ارزانی رئیس ستاد هماهنگی کانون‌های فرهنگی هنری مساجد کشور، مسئولان این استان از جمله نماینده ولی فقیه در سیستان و بلوچستان، علما و فعالان فرهنگی مساجد شیعه و سنی به صورت حضوری در زاهدان برگزار می‌شود.  وی گفت: در این همایش تقدیر از ۱۲ نفر از منادیان وحدت در دستور کار قرار دارد. این افراد متشکل از فعالان فرهنگی، هنری، رسانه‌ای و قرآنی هستند، همچنین تقدیر از یکی از علمای شیعه و سنی و همچنین یک خانواده شهید از دیگر برنامه‌های همایش است. سومین همایش «منادیان وحدت» پنج‌شنبه از ساعت ۸:۳۰ تا ۱۱ صبح در تالار امام رضا(ع) دانشگاه سیستان و بلوچستان با حضور وزیر فرهنگ و ارشاد اسلامی برگزار می شود. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "134773",
    "title": "افزایش 10 درصدی جوجه‌ریزی در تابستان/ واردات ۹۵ میلیون عدد تخم مرغ نطفه‌دار",
    "abstract": "مدیرکل دفتر امور طیور معاونت تولیدات دامی وزارت جهاد کشاورزی گفت: با توجه به احساس نیاز بازار به جوجه‌ریزی، واردات ۹۵ میلیون عدد تخم مرغ نطفه‌دار برنامه‌ریزی شده است.",
    "body": "به گزارش خبرگزاری فارس به نقل از صدا و سیما؛ غلامرضا ملک نیا مدیرکل دفتر امور طیور معاونت تولیدات دامی وزارت جهاد کشاورزی، افزود: در تیر و مردادماه حدود ۲۳۴ میلیون قطعه جوجه‌ریزی اتفاق افتاده که ۱۱۷ میلیون قطعه در تیرماه و ۱۱۷ میلیون قطعه در مرداده ماه بوده است. وی اضافه کرد: در شهریورماه هم پیش بینی می‌کنیم حدود ۱۱۷ میلیون قطعه جوجه ریزی انجام شود که با این میزان جوجه ریزی تولید گوشت مرغ به ۲۰۰ تا ۲۱۰ هزار تن در ماه خواهد رسید. ملک نیا در رابطه با میزان جوجه ریزی در مدت مشابه سال گذشته، گفت: در مجموع در تابستان سال جاری نسبت به مدت مشابه سال گذشته حدود ۱۰ درصد افزایش جوجه ریزی داشته ایم. وی با بیان این که در سال ۱۴۰۰ در گوشت مرغ افزایش تقاضا داشتیم، ادامه داد: برای مدیریت تقاضا و به درخواست اتحادیه مرغداران کشور و تشکل‌های خصوصی، فاصله جوجه ریزی را به ۹۰ روز افزایش دادیم و میزان جوجه ریزی را بر اساس ظرفیت جوجه ریزی در پروانه هر واحد به ۸۰ درصد رساندیم و در سامانه‌ها اعمال کردیم. ملک نیا با تاکید بر این که این فاصله و کاهش ظرفیت جوجه ریزی به تولید آسیب وارد نخواهد کرد، گفت: جوجه ریزی طبق برنامه انجام خواهد شد و خللی در آن رخ نمی‌دهد، تنها تقاضا را مدیریت کردیم و این کار مقطعی و کوتاه مدت خواهد بود. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "14428",
    "title": "فلوریدا خواستار برگزاری المپیک به جای توکیو شد",
    "abstract": "فلوریدا پیشنهاد کرد این ایالت می‌تواند به جای توکیو میزبان بازی‌های المپیک شود.",
    "body": "به گزارش خبرگزاری فارس و به نقل از Japatimes، مدیر ارشد مالی فلوریدا به کمیته بین‌المللی المپیک (IOC) گفت که این ایالت از میزبانی بازی‌های المپیک در میان گمانه زنی‌ها درباره احتمال عقب‌نشینی ژاپن خوشحال خواهد بود.  جیمی پاترونیس نامه‌ای به توماس باخ رئیس IOC فرستاد تا آنها را تشویق کند که به فکر جابجایی المپیک از توکیو به ایالات متحده آمریکا و به ویژه فلوریدا باشند.  وی در این نامه نوشت، بر اساس گزارشات رسانه‌ها از مدیران ژاپن که به طور خصوصی تصمیم به لغو المپیک گرفته‌اند و نگرانی آنها به دلیل کرونا هنوز زمان برای انتقال بازی‌ها به فلوریدا وجود دارد.  در این نامه که توسط پاترونیس امضا و به صورت آنلاین منتشر شده، به قدرت احتمالی واکسیناسیون ایالت فلوریدا، بازگشایی اقتصادی و رویدادهای ورزشی و همچنین باز بودن دنیای دیزنی برای تجارت، اشاره شده است.  این در حالی است که فلوریدا به دلیل بحران کرونا ۲۵ هزار کشته داشت.  پاترونیس یادآور شد: هرگونه اقدامات احتیاطی لازم است اجازه دهید آن را کشف کرده و انجام دهیم.  بازی‌های المپیک توکیو به دلیل شیوع ویروس کرونا یکسال به تعویق افتاد.  انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "48339",
    "title": "اینجا کام دیابتی‌ها هم شیرین می شود/قنادی ای به قدمت یک قرن+ فیلم",
    "abstract": "لا به لای مغازه های لاستیک فروشی،‌ ماهی فروشی و ابزار فروشی، شیرینی فروشی ای به قدمت یک قرن جا خوش کرده، جایی که هنگام گذر از آن بوی شیرینی و عطر وانیل مشامتان را قلقلک می دهد.",
    "body": "خبرگزاری فارس؛ سعیده اسدیان: اینجا چهارراه سرچشمه است،‌ محله ای در قلب بافت قدیمی پایتخت که در هیاهوی ساخت و سازهای مدرن، همچنان حال و هوای سنتی خود را حفظ کرده است. جایی که لا به لای مغازه های لاستیک فروشی،‌ ماهی فروشی و ابزار فروشی اش، شیرینی فروشی ای به قدمت یک قرن جا خوش کرده، مغازه ای در سمت چپ خیابان مصطفی خمینی با تابلویی بزرگ که روی آن نام «قنادی بهار» حک شده و هنگام گذر از آن بوی شیرینی و عطر وانیل مشامتان را قلقلک می دهد.  شیرینی هایی به قدمت یک قرن این قنادی در سال  1307 توسط حاج اکبر ماها تأسیس و در سال 1317 به صورت رسمی و به عنوان یک شیرینی فروشی معروف شناخته شد،‌ پس از فوت حاج اکبر این قنادی به پسران او یعنی حاج غلامرضا،‌ حاج علی و حاج حسین رسید که در حال حاضر فقط حاج حسین در قید حیات است. آخرین بازسازی آن 20 سال پیش صورت گرفته، کسی به طور دقیق علت نامگذاری قنادی «بهار» را نمی داند اما فرضیه ها مبنی بر نزدیکی آن به میدان بهارستان بوده، چون غیر از این نه نام فرزندی بهار بوده و نه حتی شروع به کار قنادی در فصل بهار بوده است.  شیرینی معروف «پادرازی» که این روزها در بسیاری از شیرینی فروشی های پایتخت می بینیم، در قنادی بهار جان گرفت و از همین جا به قنادی های دیگر رسید. در ماه رمضان عطر گلاب و زعفران خالص صف طرفداران زولبیا و بامیه را در جلوی قنادی طویل تر می کند تا جایی که گاهی ساعت کاری این شیرینی فروشی را به 12 شب می کشاند. باقلواهای 65 ساله پیرمردِ قناد امروز نهم فروردین ماه 1400 است، همزمانی نوروز با نیمه شعبان باعث شده قنادی شلوغ تر از همیشه باشد، به محض ورود به مغازه کیک های خوش رنگ و لعاب ویترین جلوی در نظرم را جلب می کند.  روی به رویم مردی میانسال در حال وزن کشی جعبه های شیرینی است، یخچال شیرینی های خشک تقریباً خالی شده، خانمی به دنبال نان خامه ای و شیرینی آلمانی ویترین ها را برانداز می کند. بوی شیرینی هوش از سرم پرانده و بی صبرانه منتظرم تا وارد آشپزخانه ای شوم که سینی های شیرینی از آنجا بیرون می آید. حسین ملکان، مدیر تولید شیرینی فروشی به استقبالم می آید تا با هم سری به سالن تهیه شیرینی های خشک بزنیم، از پله ها پایین می روم و وارد محوطه ای می شوم که حدود 10 نفر در آنجا مشغول تهیه شیرینی هستند،‌ پیرمردی گوشه سالن  در حال تهیه باقلواست،‌ گوش هایش کمی سنگین است و صدای دستگاه های شیرینی پزی هم مزید بر علت شده تا بلندتر صحبت کنم.  می پرسم چند سال است مشغول این کار هستید که در پاسخ می گوید: «65 سال است که باقلوا درست می کنم و حدود 40 سال است که در اینجا مشغول به کار هستم.» بعد کمی از مواد باقلوا را کف دستم می ریزد و با چشیدنش انگار که تمام وجودم شیرین می شود. از لطیفه و ناپلئونی تا نخودچی و سپه سالاری گوشه دیگری سه نفر از پرسنل مشغول تهیه شیرینی شکری هستند، مرد میانسالی در حال قیف زدن شیرینی های برنجی روی سینی فر است و پسر جوانی پشت سرش سیاهدانه ها را روی شیرینی می ریزد.  به شیرینی های داخل فر نزدیک می شوم و حرارت و بوی خوشی به صورتم می خورد،‌ در راهرویی دیگر دو نفر از شیرینی پزهای قدیمی قنادی مشغول تهیه شیرینی محبوب و خوشمزه ای به نام «نخودچی هستند. فرآیند تهیه شیرینی ها برایم جذاب است، از ملکان در خصوص انواع شیرینی های تهیه شده در این قنادی سؤال می کنم که می گوید: «قنادی بهار از دو سالن شیرینی تر و کیک و سالن شیرینی خشک تشکیل شده، ضمن اینکه در قسمتی جداگانه به نام «نان چینی» شیرینی ها داخل جعبه قرار می گیرند.  ما در اینجا انواع و اقسام شیرینی های تر و خشک را داریم، از کیک تولد، شیرینی لطیفه، ناپلئونی‌، رولت و نان خامه ای گرفته تا دانمارکی، پاپیونی، زبان، پادرازی، بیسکوئیتی، نخودچی، برنجی،‌ آلمانی و سپه سالاری. همچنین انواع کیک های تازه مثل کیک یزدی، کیک شیرازی، کیک زعفرانی و کیک هویج هم عرضه می شود،‌ ضمن اینکه یک نوع شیرینی مختص قنادی به نام شیرینی تسمه ای یا کنجدی داریم که با انواع مغزها تهیه و داخل آن با ارده پُر می شود.»  کرونا رمق شیرینی فروشی ها را کشید ملکان با بیان اینکه این قنادی علاوه بر چند شعبه در تهران،‌ یک شعبه هم در کاظمین عراق دارد، می گوید: « ما در اینجا حدود 70 نیروی مستقیم و به طور تقریبی 20 نیروی غیر مستقیم داریم،‌ آشپزخانه از 8:30 صبح تا 17 فعال است البته در مواقعی که سفارش ها زیاد باشد یا ایام عید تا 9 شب هم کار می کنیم. فروشگاه هم از 8صبح باز است و در برخی مناسبت ها تا ساعت 1 بامداد هم در حال پاسخگویی به مشتریان هستیم. وی از تأثیر کرونا بر کسب و کارشان می گوید: «تا قبل از کرونا ما روزی 3 تا 4 عروس وداماد داشتیم که برای انتخاب کیک و شیرینی به ما مراجعه می کردند اما الان شاید ماهی 2 نفر برای سفارش عقد و عروسی به اینجا بیایند.  هیأت های مذهبی هم یکی دیگر از مشتریان ما بودند که با تعطیلی شان رونق کار ما هم کمتر شد، وقتی عروسی و شادی نباشد شیرینی فروشی ها جان ندارند، ما سال سختی را طی کردیم و امیدواریم امسال با پایان کرونا مراسم جشن و شادی بیشتر شود. اینجا دنیای تجربه است مدیر تولید این شیرینی فروشی از دنیای تجربه در این قنادی می گوید: «هر نیرویی که وارد مجموعه ما می شود تا زمانی که خودش توان داشته باشد اینجا کار می کند حتی بعد از بازنشستگی،‌ به همین جهت ما اینجا پرسنل قدیمی زیاد داریم، مثلاً در بخش ترسازی نیرویی با سابقه 45 سال داریم یا در بخش شیرینی های خشک نیرویی داریم که بیش از 50 سال سابقه کار دارد،‌ این افراد دنیای تجربه هستند که ما تلاش می کنیم از آن ها استفاده کنیم. به همین جهت هم متد شیرینی پزی در اینجا نسبت به سال های اولیه تغییری نکرده است.» ملکان رمز موفقیت در این شیرینی فروشی را استفاده از مواد اولیه مرغوب و قیمت مناسب شیرینی ها می داند و می گوید: «کسی اجازه ندارد مواد اولیه درجه دو را وارد مغازه کند،‌ تمامی مواد اولیه ابتدا امتحان می شوند و در صورتی که کیفیت لازم را نداشته باشند آنها را برگشت می زنیم.»  کام دیابتی ها شیرین شد وی یکی از اتفاقات خوب در این قنادی را تهیه شیرینی برای افراد دیابتی می داند: «ما اولین مبدع شیرینی های بدون قند هستیم، اینجا تمام شیرینی های موجود هم تر و هم خشک به صورت رژیمی هم عرضه می شود،‌ در حال حاضر این شیرینی ها در شعبه مرکزی موجود است و پس از تعطیلات نوروز در سایر شعب هم عرضه خواهد شد. ما در این روش،‌ ایزومالت را جانشین شکر کرده ایم، این شیرینی ها تأثیری روی انسولین خون ندارد، اثر تخریبی روی دندان ها نمی گذارد و به علت کالری کم افزایش وزن ایجاد نمی کند.» در ادامه ویدیویی کوتاه از این شیرینی فروشی را می بینید: انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "57488",
    "title": "بعد از دبیر، رئیس فدراسیون دوومیدانی هم کرونا گرفت",
    "abstract": "رئیس فدراسیون دوومیدانی پس از برگزاری مسابقات جام امام رضا (ع) به کرونا مبتلا شد.",
    "body": "به گزارش خبرگزاری فارس، در حالی که پیش از برگزاری رقابت‌های جام امام رضا (ع) علی رضایی دبیر فدراسیون تست کرونایش مثبت شده بود، حالا رئیس فدراسیون نیز به این بیماری مبتلا شده است. هاشم صیامی که فعالیت زیادی در برگزاری مسابقه جام امام رضا(ع) در مشهد داشت، به ویروس کرونا مبتلا شده و در قرنطینه به سر می‌برد. صیامی که اصالتا مشهدی است، بعد از مسابقات در منزل خود روزهای قرنطینه را سپری می‌کند. رقابت‌های جام رضا (ع) در حالی برگزار شد که کشور در وضعیت قرمز کرونایی قرار داشت. انتهای پیام/ ",
    "label": "ورزشی",
    "predicted_label": "",
    "prompt_used": ""
  },
  {
    "id": "15663",
    "title": "آغاز نشست ملی مطالبه گران حوزه معدن/طرح مشکلات توسط مطالبه گران",
    "abstract": "نشست ملی مطالبه گران حوزه معدن صبح امروز با حضور اعضای کمیسیون صنعت و معدن مجلس شورای اسلامی، نایب رییس کمیسیون اصل 90 و مدیرکل دفتر نظارت بر امور معدنی، آغاز شد.",
    "body": "به گزارش خبرنگار اقتصادی خبرگزاری فارس نشست ملی مطالبه گران حوزه معدن، صبح امروز با حضور اعضای کمیسیون صنعت و معدن مجلس شورای اسلامی، نایب رییس کمیسیون اصل 90 و مدیرکل دفتر نظارت بر امور معدنی، همچنین و جمعی از مطالبه گران معادن سراسر کشور در مجموعه فرهنگی شهدای انقلاب اسلامی آغاز شد. در این مراسم دبیر نشست ملی مطالبه‌گران حوزه معدن اظهار داشت: به دنبال سخنرانی مقام معظم رهبری درباره ضرورت ورود مردم به مبارزه با فساد اقتصادی، این نشست ملی تشکیل و برگزار شد. حسینی ادامه داد: در این مدت از طریق شناسایی نیروهای انقلابی و شبکه سازی و ارتباط با مسئولان، جریان ملی مطالبه گری در حوزه معدن را حمایت کردیم. وی اظهار داشت: به سبب خدمات‌دهی بهتر در این حوزه، شبکه سازی افراد صورت گرفت تا دوستان بتوانند مطالبات خود را دقیق تر پیگیری کند. دبیر نشست ملی مطالبه‌گران حوزه معدن بیان کرد: کارشناسان و متخصصان حوزه می توانند در این باره با مطالبه گران ارتباط بگیرند و از نزدیک طی ارتباط با دوستان موارد را درک کند. وی با بیان اینکه امیدواریم این موارد مقدمه ای در بحث تغییر لوایح قانونی باشد تا بتوانیم در این حوزه ایفای نقش داشته باشیم به مطالبات برحق مردم برسیم. در این مراسم عنوان شد که 67 نوع تنوع معدنی داریم اما خام فروشی داریم و صنایع تبدیلی در این حوزه فراموش شده است. انتهای پیام/",
    "label": "اقتصادی",
    "predicted_label": "",
    "prompt_used": ""
  },
  {
    "id": "158104",
    "title": "تأثیرات منفی گردشگری غیرمسئولانه بر پارک‌‌های ملی/چه راهکارهایی مؤثر است؟",
    "abstract": "پارک‌های ملی اغلب جاذبه‌های اصلی گردشگری هستند که در مناطق نسبتاً دور افتاده و حاشیه‌نشین واقع شده‌اند و فرصت‌های زیادی را برای تفریح، آموزش و ارتباط با طبیعت ارائه می‌دهند.",
    "body": "به گزارش خبرنگار اجتماعی خبرگزاری فارس،‌ بازدیدکنندگان از پارک‌های ملی می‌توانند تأثیراتی منفی را بر محیط طبیعی آن مکان مانند تخریب اکوسیستم و قطع یا مختل کردن چرخه‌های طبیعی برجا بگذارند.  بنابراین، مدیران پارک‌ها باید اطلاعات ثابت و دقیقی در مورد ویژگی‌های بازدیدکنندگان داشته باشند تا بتوانند این مناطق را به درستی مدیریت و حفاظت کنند. بامداد رجبی،‌کارشناس ارشد برنامه‌ریزی گردشگری طی یادداشتی در این زمینه،‌ به راهکارهای کاهش تأثیرات منفی گردشگری بر پارک‌های ملی اشاره کرده است. وی در این یادداشت چنین نوشته است: «اتحادیۀ بین‌المللی حفاظت از طبیعت، پارک ملی را به عنوان یک منطقه حفاظت‌شده طبیعی تعریف می‌کند که عمدتاً برای حفاظت از اکوسیستم و تفریح ​​اداره می‌شود. گردشگری یکی از بزرگ‌ترین صنایع جهان است و مسافران به دلیل داشتن مناظر آرام از پارک‌های ملی دیدن می‌کنند.ژ، در حالی که دوست دارند این محیط‌های طبیعی را در شرایط دست‌ نخورده خود ببینند، اما اغلب اوقات بر تخریب این پارک‌ها می‌افزایند. گردشگران می‌توانند از جهات مختلف به محیط‌زیست آسیب برسانند و حتی ممکن است از کاری که انجام می‌دهند بی‌اطلاع باشند، در بازدید از پارک‌ها اقداماتی مانند زیر پا گذاشتن پوشش گیاهی بر نابودی زمین می‌افزاید. به‌دلیل حجم زیاد گردشگری در پارک‌های ملی، مشکلات زیادی به‌ وجود می‌آید، باید متذکر شد که تاثیر منفی گردشگری غیرمسئولانه بر این مکان‌ها یک مشکل جهانی است. معمولاً گردشگران از ارزشمندی این مناطق بی اطلاع و از میزان آسیبی که به این مناطق وارد می‌کنند، بی‌خبر هستند، این در حالی است که دوستداران و حامیان محیط‌زیست، اغلب گردشگران غیرمسئول را «آفت» محیط‌زیست می‌دانند. ممکن است برخی از گردشگران هنوز به رویکرد «انسان‌محور» به طبیعت اعتقاد داشته باشند، این بدان معناست که آن‌ها معتقدند طبیعت فقط برای خدمت به منافع بشر و ارتقای رفاه انسان‌ها به وجود آمده است. در این نگرش، نگرانی برای محیط زیست بسیار اندک است و اهمیت و رفاه انسان «هدف نهایی» است، با اینکه حقوق طبیعت و محیط طبیعی با گذشت زمان اهمیت بیشتری یافته اما هنوز کسانی هستند که به طبیعت اعتنایی ندارند و آن را نابود می‌کنند. تأثیرات منفی گردشگران غیرمسئول بر پارک‌های ملی به صورت سه مشکل اصلی نمایان می‌شود: کاهش منابع ملی، آلودگی و تاثیرات فیزیکی. گردشگری غیرمسئولانه باعث تخریب زمین، اختلال و نابودی اکوسیستم‌ها، آلودگی هوا، تولید و پخش زباله می‌شود، همه این موارد نه‌ تنها سلامت زمین را به خطر می‌اندازند، بلکه خطرات دیگر را نیز به همراه دارند. با افزایش تعداد بازدیدکنندگان از این پارک‌ها، ازدحام جمعیت به یک مشکل بزرگ تبدیل می‌شود، این ازدحام می‌تواند توانایی لذت بردن از این مناطق دیدنی و همچنین کیفیت منابع طبیعی پارک‌ها را کاهش دهد. اگر بازدید کنترل نشده باشد یا بازدیدکنندگان از زمین چشم‌اندازها بیش از حد استفاده کنند، این اماکن می‌توانند تخریب شوند. شلوغی همچنین می‌تواند مقادیر زیادی استرس، ناراحتی، عصبانیت و سایر نگرش‌ها را ایجاد کند. بازدید مداوم گردشگران می‌تواند حیات‌وحش و چرخه پرورش حیوانات را به‌ طرز شدیدی مختل کند و رفتارهای طبیعی آن‌ها را تغییر دهد، با شروع ازدحام رفتار حیوانات تغییر می‌کند. مثلاً الگوهای لانه‌سازی پرندگان تغییر می‌کند و نهایتاً تعداد حیوانات در بدترین حالت کاهش می‌یابد. بسیاری از پارک‌های ملی دارای امکانات گردشگری هستند، مانند سرویس‌های بهداشتی یا مراکز اطلاع رسانی، این امکانات و ساخت و سازها بر زمین تأثیر می‌گذارد و چشم اندازهای طبیعی منطقه را کاهش داده و منتج به تخریب زیبایی نیز می‌شوند. اگرچه بسیاری از امکانات گردشگری در پارک‌های ملی سعی می‌کنند با طبیعت هم‌نشینی مسالمت‌آمیز داشته باشند اما همیشه با مناطق اطراف هماهنگ نیستند، وجود وسایل نقلیه همچون اتومبیل، اتوبوس و وسایل تفریحی دیگر، می‌تواند باعث آلودگی صوتی شود. این وسایل نقلیه می‌توانند استرس و کاهش شنوایی را برای انسان ایجاد کنند و همچنین باعث ناراحتی حیوانات وحشی شوند. این صداها می‌توانند باعث شوند حیوانات «الگوهای فعالیت طبیعی» خود را تغییر دهند، تأثیرات بازدیدکنندگان، ناشی از مواردی مانند پیاده روی، استفاده از وسایل نقلیه و دوچرخه سواری، تأثیرات منفی زیادی در پارک‌های ملی دارد، پوشش گیاهی زیر پا گذاشته می‌شود، در نتیجه خاک تحت تأثیر قرار گرفته و منجر به افزایش فرسایش می‌شود. راهکارهای کاهش تاثیرات منفی گردشگری بر پارک‌های ملی ۱- اولین قدم برای حفظ پارک ملی که از آن دیدن می‌کنید این است که از قبل برنامه‌ریزی کرده و آماده باشید. اطمینان حاصل کنید که مقررات و دستورالعمل‌های پارک شناخته شده است و آگاهی از آنچه در آن پارک می‌توان و نمی‌توان انجام داد وجود دارد. ۲- تعداد گردشگران برای بازدید از پارک‌ها محدود باشند. ۳- اِعمال مجازات برای کسانی که تابع قوانین نیستند، نیز می‌تواند به حداقل رساندن خسارت کمک کند. ۴- دوره‌های آموزشی، عامل مهمی در کاهش تأثیرات منفی است. شروع آموزش در سنین پایین به نسل‌های آینده اجازه می‌دهد تا اهمیت کمک به محیط زیست را درک کنند. ۵- استفاده از راهنما می‌تواند به ایجاد آگاهی کمک کند و با پیروی از کسی که راه خود را می‌شناسد، ممکن است تأثیرات کاهش یابد. ۶- سرانجام، در دسترس قرار دادن سطل‌های زباله در مناطق و قرار دادن تابلوهایی مانند «زباله نریزید» می‌تواند در کاهش این تأثیرات موثر باشد. یادگیری و آموزش دیگران در مورد این اصول ساده می‌تواند بسیاری از پارک‌های ملی را از تأثیرات منفی محافظت کند. هنگامی که دانش به دست آمد، تشخیص آنچه اتفاق می‌افتد و انجام هر کاری در مورد آن آسان‌تر است. برای تربیت افراد از سنین پایین باید قدم‌هایی برداشته شود تا آن‌ها اهمیت را تشخیص داده و در بزرگسالی به آن عمل کنند. اگر ما به آموزش جوانان خود ادامه دهیم، آن‌ها معلم خواهند شد و نسل‌های آینده اهمیت محافظت از این پارک‌های ملی را می‌دانند و به پاکسازی تأثیرات منفی بر این مناطق خواهند پرداخت. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "50255",
    "title": "12 روز حساس در اردوی زیدان / چرا رئال در مهمترین مقطع فصل قرار دارد؟",
    "abstract": "رئال مادرید طی 12 روز آتی مهمترین بازی‌های فصل را مقابل لیورپول و بارسلونا در حالی برگزار می‌کند که سرنوشت زیدان و آینده کهکشانی‌ها مشخص خواهد شد.",
    "body": "به گزارش خبرگزاری فارس، رئال مادرید پس از 2 هفته وقفه به دلیل بازی‌های ملی امشب در چارچوب هفته بیست و نهم لالیگا میزبان ایبار خواهد بود. از امروز تا 12 روز آتی، رئال مادرید مهمترین دیدارهای فصل خود را در حالی برگزار خواهد کرد که سرنوشت تیم زیدان و آینده کهکشانی‌ها مشخص خواهد شد. در جدول رقابت‌های لالیگا، اتلتیکومادرید با 66 امتیاز صدرنشین لیگ است و بارسلونا با 62 امتیاز در رده دوم و رئال مادرید با 60 امتیاز در رده سوم قرار دارد. رئال و زیدان می‌دانند که برای رسیدن به مقام قهرمانی باید در 2 دیدار بعدی مقابل ایبار و بارسلونا به برتری رسند. اگر دیدار ال‌کلاسیکو به سود یاران مسی به پایان برسد، زیدان و رئال مادرید دیگر شانسی برای قهرمانی در اسپانیا نخواهند داشت. زیدان در کنفرانس خبری پیش از بازی مقابل ایبار اظهار داشت که رئال مادرید 15 فینال پیش روی خود دارد و مسابقه امروز (ایبار ) مهمترین فینال آنهاست زیرا اساس آینده آنها را مشخص خواهد کرد. رئال، امروز پس از دیدار مقابل ایبار باید خود را برای جدال حساسِ سه شنبه در لیگ قهرمانان اروپا مقابل لیورپول آماده کند و پس از آن به جدال خانگی با بارسا در ال‌کلاسیکو در روز شنبه برود و دوباره در لیگ قهرمانان اروپا خود برای لیورپول آماده سازد. 12 روز آینده مهمترین روزهای تیم زیدان خواهد بود زیرا می‌تواند وضعیت آنان را در 2 رقابت باقی مانده نشان دهد و تکلیف را مشخص کند. *آیا زیدان در مادرید می‌ماند؟ بسیاری معتقد هستند که در هر صورت زیدان در پایان فصل مادرید را ترک خواهد کرد ولی برخی اعتقاد دارند که ساحل رئال تنها با این سرمربی فرانسوی به آرامش خواهد رسید و رئال باید باعث ماندن زیدان شود. از طرفی عملکرد کنونی زیدان می‌تواند باعث مشخص شدن آینده‌اش شود و اگر این فرد نتواند در این فصل جام کسب کند شاید باید با مادرید دوباره خداحافظی کند. به همین دلیل نگاه‌های طرفداران رئال به این روزها دوخته شده که مبادا زیدان در آستانه اخراج قرار گیرد. رئال مادرید پیش از این نیز دوباره در تنگنا قرار گرفته و تیم زیدان نشان داده که هر بار در روزهای سخت قرار گیرد می‌تواند سربلند بیرون آید. زیدان در کنفرانس خبری مدعی شد که تیم رئال اکنون می‌تواند مقابل لیورپول و بارسلونا بایستد و حتی بدون راموس و مصدومیت‌ها برابر آنها مبارزه کند. رئال مادرید با مصدومیت راموس، پنجاهمین مصدومیت فصل خود را به ثبت رسانید که در نوع خود یک رکورد محسوب می‌شود. رئالِ بدون راموس در لیگ قهرمانان اروپا اصلاً خوب کار نکرده و همین مسئله ترس به جان مادریدی‌ها انداخته است. از طرف دیگر وضعیت آمادگی ادن ازارد مشخص نیست و معلوم نخواهد بود که آیا این بازیکن در ترکیب اصلی رئال مقابل لیورپول قرار می‌گیرد یا خیر. او به گفته رسانه‌های اسپانیایی مشکلی برای دیدار سه شنبه لیگ قهرمانان اروپا نخواهد داشت ولی از طرفی زیدان نگران این است که با خوب نشدن کامل ازارد، دوباره باعث مصدومیت این بازیکن شود. ازارد که در لیست بازیکنان زیدان در مسابقه امروز حضور ندارد ولی باید دید در دیدار مقابل لیورپول به ترکیب اصلی می‌رسد یا باید از روی نیمکت شاهد دیدار تیمش در لیگ قهرمانان اروپا باشد. *آیا انتخابات ریاست باشگاه توسط پرز برگزار می‌شود؟  نکته مهم آخر که می‌تواند سرنوشت مدیریتی و چشم انداز آینده باشگاه را مشخص کند، برگزاری انتخابات در رئال مادرید است. 12 روز آینده، فلورنتینو پرز پس از بازی رئال مادرید مقابل لیورپول در دور برگشت لیگ قهرمانان اروپا به طور رسمی اعلام خواهد کرد که آیا انتخابات ریاست باشگاه برگزار می‌شود یا خیر. در روزهای اخیر صحبتی‌هایی مطرح شده که به مانند بارسلونا، رئال مادرید نیز انتخابات خود را برگزار کند و در کنار پرز، صحبت‌هایی مبنی بر کاندیدا شدن بولدا و انریکه ریکلمه شنیده می‌شود. *آیا امباپه یا هالند به رئال می‌آیند؟ وضعیت قرارداد راموس در نهایت وضعیت رئال مادرید در 12 روز آینده می‌تواند، سرنوشت خریدهای فصل آتی کهکشانی‌ها را نیز مشخص کند. با موفقیت تیم زیدان شاید بتوان حدس زد که آیا رئال می‌تواند امباپه، هالند یا ستاره‌های دیگر را خریداری کند و آیا قرارداد سرخیو راموس تمدید می شود یا خیر. در آخرین اخباری که از رسانه‌های اروپایی منتشر شده می‌توان فهمید که امباپه سودای رسیدن به تیم زیدان را دارد و همین مسئله باعث شده تا با پاریس تمدید نکند. عدم تمدید با سن ژرمن باعث شد تا این غول فرانسوی قیمت امباپه را کاهش دهد تا این بازیکن در تابستان راهی رئال مادرید یا باشگاهی دیگر شود. ارلینگ هالند نیز زیرنظر تمام تیم‌های قدرتمند اروپایی قرار گرفته و باید دید کدام باشگاه می‌تواند مبلغ 150 میلیون یورویی دورتموند را فراهم کند و این مهاجم گلزن اسکاندیناوی را به خدمت گیرد. قرارداد راموس نیز مثل چند ماه گذشته هیچ اتفاقی برایش نیفتاده و معلوم نیست که آیا کاپیتان در مادرید می‌ماند یا خیر. رئال قصد دارد تا قرارداد این بازیکن را با کاهش دستمزد به صورت سالیانه تمدید کند ولی از طرفی دیگر راموس می‌خواهد قراردادش 2 ساله بسته شود و حقوقش افزایش یابد. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "56254",
    "title": "گردشگری غذایی در سیستان و بلوچستان/افطار و سحر با تجربه غذاهای جدید",
    "abstract": "استان سیستان و بلوچستان یکی از جاهایی است که تنوع غذایی آن و طعم خاص خوراک هایش همواره برای گردشگران جالب توجه بوده، سیستان را مهد پخت بزرگترین نان های سنتی دنیا یعنی «نان رستم» می دانند.",
    "body": "گروه تفریح و نشاط: این روزها که ماه مبارک رمضان همچون سال گذشته مصادف با ماندن در خانه شده می‌توانید خانواده را در هر سحر و افطار به یک غذای جدید و یک تجربه تازه دعوت کنید. تجربه غذاها و شیرینی های محلی و بومی شهرها و استان های مختلف کشور عزیزمان ایران. استان سیستان و بلوچستان یکی از همان جاهایی است که تنوع غذایی آن و طعم خاص خوراک هایش همواره برای گردشگران جالب توجه بوده، سیستان را مهد پخت بزرگترین نان های سنتی دنیا یعنی «نان رستم» می دانند. «نان رستم» اصیل ترین نان خطه سیستان پخت این نان در تنور خشت خام صورت می گیرد که نحوه ساخت آن در دنیا بی نظیر است، این تنور مختص این منطقه بوده و برای ساخت آن از چینش خشت خام، تراش و گل نمک زنی (شوره زنی) استفاده می شود.  این تنور وزن چانه های خمیر بیش از 5 کیلو را به صورت عمودی تحمل می کند، حرارت غیر مستقیم و یکنواختی پخت بدون سوختگی از ویژگی های بارز این تنور است. قطر این نان ها در قدیم بیش از یک متر بوده اما در حال حاضر به کمتر از 80 سانت رسیده است، در پخت نان رستم که نان اصیل خطه سیستان است هیچگونه مواد افزودنی به کار نمی رود و تأثیر بسیار کمی در میزان افزایش قند خون دارد. یکی دیگر از خوراکی های خوشمزه این منطقه کلوچه خرمایی است که می توانید آن را برای سفره های افطارتان تهیه کنید. «کلوچه خرمایی» را به سفره افطارتان بیاورید برای درست کردن این کلوچه به یک و نیم پیمانه آرد، یک سوم پیمانه روغن جامد،‌ یک قاشق غذاخوری شکر، یک قاشق غذاخوری بیکینگ پودر، 6 قاشق غذاخوری شیر، نصف قاشق مرباخوری نمک، یک قاشق چایخوری سیاهدانه، یک قاشق چایخوری رازیانه، نصف قاشق مرباخوری زیره و تعدادی خرما نیاز دارید.  برای شروع روغن و آرد را در ظرفی مخلوط کرده و بعد از چند دقیقه ورز دادن بکینگ پودر، نمک و شکر  و شیر را کم کم اضافه می کنید. مجدد ورز می دهید و حالا سیاه دانه، رازیانه و زیره را اضافه کرده و مخلوط  می کنید. حدود 5 دقیقه مواد را کاملاً ورز دهید و بعد خمیر را پهن کرده و به شکل دایره های کوچک قالب بزنید. پوست خرماها را جدا کنید و کمی داخل روغن تفت دهید تا نرم شوند، حالا از مواد خرما لای خمیرهای دایره ای شکل بگذارید و آنها را به شکل سه گوش ببندید. اصل این کلوچه در تنور پخته می شود اما شما می توانید داخل فر با دمای 180 درجه و به مدت 20 دقیقه این کلوچه های سنتی را تهیه کنید.  «چنگال» بخورید! یکی از شیرینی هایی که در ماه رمضان در سیستان و بلوچستان طرفداران زیادی دارد «چنگال» است که مانند گوش فیل در اصفهان با دوغ خورده می شود. آرد، خرما، پیاز داغ و روغن حیوانی مواد ساده و در دسترسی است که می توانید با آن ها این شیرینی سنتی را تهیه کنید،‌ اول آرد و آب را با هم مخلوط کنید و بعد تکه های خمیر حدود ۱ سانتی‌ متری را در تابه و روی اجاق گاز بگذارید تا نیم پخت شوند.  خرمای بدون هسته را را داخل ظرف بریزید و با نان پخته شده که خیلی خرد شده مخلوط کنید، بعد از مخلوط شدن خرما و نان، روغن و پیاز داغ خرد شده‌ را روی این مواد بریزید و نوش جان کنید. «تباهگ» خوراکی به قدمت چند قرن یکی از غذاهای استان سیستان و بلوچستان که در ماه رمضان کاربرد و مصرف زیادی دارد، تباهگ است. خوراکی متشکل از برنج، گوشت خشک‌، روغن و نمک و فلفل که قدمت آن به چند قرن می رسد و در خارج از این استان و کشورهای همجوار عربی خلیج فارس به عنوان یک سوغاتی با ارزش شناخته می‌شود. در واقع تباهگ نوعی روش نگهداری از گوشت است که آن را بعد از ورقه کردن و طعم دار کردن با نمک، فلفل و پودر انار بدون استفاده از هیچ وسایل سرمایشی، برای چند ماه و حتی یک سال در منزل نگهداری و استفاده می کنند.  برای تهیه این غذا تباهگ را با نمک، فلفل سیاه در آب می جوشانند و بعد از نرم شدن آن را در روغن تفت می دهند، بعد آن را با برنج پخته شده با آب گوشت یا برنج زعفرانی سرو می کنند. البته عده ای تفت گوشت در روغن را دلیل بی طعم شدن غذا می دانند و به همین جهت بعد از پخت تباهنگ در آب، برنج را به آن اضافه می کنند تا بپزد. برای تهیه تباهگ در خانه می توانید گوشت را به صورت ورقه‌ورقه برش بزنید و با دانه‌های انار کوبیده شده یا چرخ‌شده و نمک طعم دار کنید و بعد آن ها را 15 دقیقه در ماکروویو قرار دهید تا خشک شوند. انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "91831",
    "title": "تماشای زندگی از دریچه دوربین بچه های اُتیسم",
    "abstract": "نمایشگاه عکس و فیلم «نگاهی دیگر» با موضوع بچه های اُتیسم در گالری تابستانِ خانه هنرمندان برپاست.",
    "body": "به گزارش خبرنگار فارس، نمایشگاه عکس و فیلم «نگاهی دیگر» با موضوع بچه های اُتیسم در گالری تابستانِ خانه هنرمندان برپاست.نمایشگاه «نگاهی دیگر» با مساعدت شهرداری منطقه 6 و همراهی خانه هنرمندان ایران برگزار شده و برای نخستین بار آثار عکاسی هنرجویان اُتیسم و اساتید آن ها در آنجا به نمایش در آمده است. همچنین مستندی بر همین اساس برای آگاه سازی جامعه با اختلال اُتیسم همزمان با برگزاری نمایشگاه در گالری تابستان نمایش داده می شود. این نمایشگاه تا 31 خردادماه از ساعت 15 تا 21 در دو گالری تابستان و محیطی پذیرای بازدیدکنندگان است،‌ عواید حاصل از فروش این آثار صرف آموزش و توانمندسازی بچه های اُتیسم خواهد شد.  انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "87765",
    "title": "شکوری: بلیت فروشی مجازی راه درآمدزایی نیست/مبالغ قرض شده به پشتوانه 3 میلیون دلار پاداش در AFC است",
    "abstract": "معاون اجرایی باشگاه پرسپولیس گفت: بلیت فروشی مجازی راه درآمدزایی نیست اما به این کار مجبور شدیم.",
    "body": "به گزارش خبرنگار ورزشی خبرگزاری فارس، ابراهیم شکوری درباره اقدامات باشگاه پرسپولیس با توجه به فرصت به فرصت 30 روزه برای پرداخت مطالبات گابریل کالدرون اظهار داشت: همه هواداران پرسپولیس شرایط باشگاه را درک می‌کنند. از بودجه سال 99 پرونده برانکو،  بودیمیر و اینیگو تسویه شده است که مبلغ بسیار بالایی می‌شود. در 4 جا مدعی هستیم و هزینه‌های باشگاه هم بسیار بالاست.  با توج به قراردادی که از قبل با کالدرون منعقد شده بود وی توانست رأی فیفا و دادگاه CAS را بگیرد. وی افزود:‌ باشگاه ملزم به پرداخت این مبلغ است. در حال حاضر سمیعی، صدری و سایر اعضای هیأت مدیره در تلاش هستند منبع و بودجه‌ای برای پرداخت این بدهی به دست بیاورند اما واقعا کار سختی است زیرا مبلغ هنگفتی است. مجدد با  AFC برای دریافت مطالبات‌مان مکاتبه و رایزنی کردیم اما متأسفانه امکان دسترسی به آن را نداریم. AFC بار دیگر به ما اعلام کرده امکان استفاده از پاداش و مطالبات‌مان را به دلیل تحریم‌های بانکی نداریم. سخنگوی باشگاه پرسپولیس تصریح کرد: کارمان بسیار سخت است اما امیدواریم این موضوع مانند سایر مسائل که در این 8 ماه به وجود آمد حل شود.از زمانی که تیم مدیریتی جدید در باشگاه مستقر شد از زمین و زمان پرونده‌های مختلف به سمت باشگاه سرازیر می‌شود. هزاران مشکل وجود دارد اما در همین راستا تمام تلاش‌مان را می‌کنیم. شکوری درباره اینکه آیا مبلغ بدهی به کالدرون حدود 530هزار یورو است، گفت: کالدرون مبلغی را به عنوان مبلغ پایه طلب دارد که سود 5 درصدی هم به آن تعلق می‌گیرد. البته خواکین هم به عنوان دستیار کالدرون حدود 100 هزار دلار طلب دارد. 530 هزار دلار هم مربوط به طلب خود کالدرون است. کارمان سخت است اما خدا را شکر هواداران هم کنارمان هستند و به صورت مادی و معنوی از پرسپولیس حمایت می‌کنند. وی ادامه داد: شاید مبالغی که از کمک هواداران جمع می‌شود بسیار کم باشد اما حضور آنها سبب دلگرمی باشگاه شده و به ما انرژی می‌دهد تا با توان بیشتری برای رفع مشکلات تلاش کنیم. از زمانی هم که سمیعی وارد باشگاه شده این هدف را به ما اعلام کرده که سعی کنیم هیچ بدهی به بدهی‌های قبلی پرسپولیس اضافه نکنیم. با توجه به نوع مدیریتی که داشته سعی کردیم کمترین بدهی را در باشگاه داشته باشیم. همچنین در جذب بازیکن هم حداکثر تلاش و دقت را داشته‌ایم تا مشکلاتی برای آیندگان به وجود نیاید. معاون اجرایی باشگاه پرسپولیس درباره اینکه آیا هدف از بلیت‌فروشی مجازی هم واریز پول به حساب باشگاه است، توضیح داد: بلیت فروشی مجازی خواسته مستقیم خود هواداران بود. باشگاه پرسپولیس در فضای مجازی بسیار فعال است و هواداران ما هم به عنوان پرشورترین هواداران آسیا در فضای مجازی فعالیت زیادی دارند. به همین دلیل پیغام‌های متعددی  ارسال کردند و خواستند چنین اتفاقی بیفتد. از ایده خود طرفداران برای این کار استفاده کردیم البته این کار در گذشته در دنیا هم انجام شده و هواداران دختر و پسر پرسپولیس وقتی می‌بینند نمی‌توانند به ورزشگاه بیایند درخواست کردند به صورت نمادین بلیت بازی‌های پرسپولیس را خریداری کنند تا از این طریق به باشگاه کمک شود. شکوری افزود: پس از دریافت نظر هواداران سعی کردیم سایت حرفه‌ای را طراحی کنیم تا بتوان در آن بلیت‌فروشی کرد و هر فرد بر اساس سطح بلیتی که خریداری می‌کند، مبلغی به حساب باشگاه واریز کند. امیدواریم این طرح‌ها به باشگاه کمک کند. البته باید بگوییم می‌دانیم راه‌های درآمدزایی فوتبال این مسائل نیست اما دست باشگاه بسته است زیرا حق پخش تلویزیونی دریافت نمی‌شود و از کپی‌رایت هم خبری نیست وی خاطرنشان کرد: فضای درآمدزایی ما هم در گذشته به کارگزاری واگذار شده و به همین دلیل راهی جز این نداریم. بدهی‌های که برای ما به جا مانده در طول 5، 6 سال گذشته بی‌سابقه بوده و به همین دلیل مجبور به چنین کارهایی هستیم. امیدواریم در آینده اتفاقات بهتری رخ بدهد. معاون اجرایی پرسپولیس درباره اینکه با وجود پرداخت مطالبات مربوط به سال‌های گذشته شنیده می‌شود قرض‌های زیادی روی دست باشگاه پرسپولیس مانده گفت:‌ تیم مدیریتی، صدری و سمیعی در شرایطی که تیم در 4 جام مدعی است و پرقدرت حاضر می‌شود دو راه پیش رو داشتیم.چون  بودجه‌ای نداریم و بودجه صرف پرونده برانکو و مسائل گذشته شده و به همین دلیل تیم را رها کنیم تا در هر 4 جام در نقطه ضعف قرار بگیریم. راه دوم این بود از راه‌ها و مسیرهای مختلف تأمین بودجه صورت بگیرد. شکوری ادامه داد: سمیعی و صدری و سایر اعضای هیأت مدیره مسیر دوم را رفتند.  مبالغی که به شکل قرض گرفته شده بر اساس پشتوانه سه میلیون دلاری ما در AFC است که برای پرسپولیس و کشور ایران درآمدزایی کردیم. بر اساس همان پشتوانه اقدام به برخی تأمین بودجه‌ها شده که فکر می‌کنم راه اصولی و درستی بوده است. اگر می‌خواستیم در کورس قهرمانی قرار بگیریم با توجه به اینکه در یکسال گذشته هیچ منبع درآمدزایی برای پرسپولیس وجود نداشته و برخی حقوق مثل کپی‌رایت رعایت نمی‌شود مجبور به چنین کاری شدیم. وی خاطرنشان کرد:  بر اساس آن پشتوانه سه میلیون دلاری که در AFC داریم مشکلی ایجاد نخواهد شد و از  جانب تیم مدیریتی جدید بدهی بر جا نمی‌ماند. در بحث جذب بازیکنان جدید توانستیم بهترین عملکرد را داشته باشیم و این موضوع کاملا شفاف بوده است. باید از بازیکنان کلیدی‌مان و همچنین هواداران تشکر مجدد کنیم که در این شرایط سخت همراه تیم بودند و به پرسپولیس کمک کردند. شکوری درباره مشکل و اعتراض باشگاه پرسپولیس به برگزاری سوپرجام در تاریخ 30 خرداد گفت: واقعیت این است با این موضوع مشکل داریم. بارها گفته‌ایم شاید حضور پرسپولیس در فینال آسیا و 4 جام سبب شده جدول لیگ دچار مسائلی شود که به ضرر باشگاه ما تمام شده است. 7 ملی‌پوش را به همراه کریم باقری داریم که تعداد قابل توجهی است. وی افزود: دو بازیکن ما در تیم ملی فوتبال مصدوم شدند اما پرسپولیس همواره حامی و در کنار تیم ملی بوده است. شاکله اصلی تیم ملی در حال حاضر از پرسپولیس است. بازیکنانی که اکنون در پرسپولیس حضور دارند یا از این تیم لژیونر شدند در تیم ملی هستند. تاریخ این مسابقه اعلام شده اما نامه‌نگاری و رایزنی‌های زیادی کردیم که به ما گفتند اگر دیدار سوپرجام در چنین تاریخی برگزار نشود دیگر فرصتی برای انجام آن وجود ندارد. سخنگوی باشگاه پرسپولیس تصریح کرد: همچنان می‌خواهیم تاریخ مسابقه سوپرجام دو تا سه روز جابه‌جا شود تا بازیکنان ما که می‌خواهند از رقابت‌های انتخابی به پرسپولیس اضافه شوند ریکاوری خوبی داشته باشند. بازیکنان ما اکنون دچار مصدومیت‌هایی شده‌اند. وحید امیری به عنوان بازیکن ثابت تیم ملی و کمال کامیابی‌نیا به عنوان یکی از کاپیتان‌های پرسپولیس دچار آسیب‌دیدگی شده‌اند و ان شالله مصدومیت آنها رفع شود تا اتفاق خوبی بیفتد. سخنگوی باشگاه پرسپولیس در گفت و گو با برنامه تهران ورزشی  درباره اینکه با توجه به برگزاری انتخابات ریاست جمهوری و شورای شهر و روستا در روز جمعه چه درخواستی از وزیر ورزش آینده و همچنین منتخبین مردم دارد گفت:‌ ما به عنوان ورزشی‌ها و افرادی که شاید در جامعه بیشتر در دید باشیم از رئیس‌جمهور آینده می‌خواهیم بیشتر به مردم رسیدگی کند تا اتفاقاتی که در 8 سال گذشته در کشور ما رخ داد و فشار زیادی به مردم وارد شد با انتخابی که روز جمعه صورت می گیرد سر و شکل بهتری بگیرد. مردم در شرایط بهتری باشند و زندگی بهتری داشته باشند. امیدواریم این اتفاق رخ بدهد. انتهای پیام/",
    "label": "ورزشی",
    "predicted_label": "",
    "prompt_used": ""
  },
  {
    "id": "87767",
    "title": "اصلح یا صالح؟/ تکلیف و نتیجه، تزاحم و تعارضی باهم ندارند",
    "abstract": "برای حفظ نظام، لازم است اصلح را در انتخابات برگزید تا آن اصلح بتواند نظام را به بهترین شکل حفظ کند. در این نگاه فقهی، نتیجه باید حفظ بهتر نظام باشد.",
    "body": "خبرگزاری فارس ـ گروه اندیشه: در ایام انتخابات تزاحمات مختلف فقهی درباره انتخابات مطرح می‌شود؛ از جمله این تزاحم‌ که: در انتخابات، عمل به تکلیف مقدم است یا رسیدن به نتیجه. پاسخ دقیق به این مسأله در گرو نگاهی به حکم شرکت در انتخابات و ادله شرعی آن است. یعنی ابتدا باید بررسی کنیم که به چه دلیل فقهی باید رأی داد، سپس این تزاحم را حل کرد. به چه دلیل فقهی باید رأی دهید؟ برخی با این بهانه که رأی دادن عنوان مستقلی در موضوعات فقهی نیست؛ می‌گویند حکم شرعی ندارد! یعنی نظام اسلامی بی‌جهت جنبه شرعی به آن می‌دهد! این سخن نشان از عدم آشنایی با مکانیسم فقهی در به دست آوردن احکام است. زندگی انسان دارأی مسائل و موضوعات مختلف است. کار فقه و فقیه این است که حکم این مسائل را از عناوین کلی در فقه برداشت کند. درباره حکم شرعی شرکت در انتخابات و رأی دادن، ادله مختلف شرعی و عقلی و قواعدی وجود دارد؛ مانند «قاعده حفظ نظام». در فقه، قاعده‌ای هست به نام «قاعده وجوب حفظ نظام». این قاعده با تعابیر مختلف استفاده شده است و از ادله پر کاربرد در ابواب مختلف فقهی است. مانند تعبیر «حفظ نظام» که از ادله ولایت فقیه و حکومت اسلامی طرح شده است: «مع أنّ حفظ النظام من الواجبات الأکیدة، و اختلال أُمور المسلمین من الأُمور المبغوضة، و لا یقام بذا، و لا یسدّ هذا إلّا بوال و حکومة»(۱) و تعبیر «حفظ نظام مادی و معنوی» که در وجوب کفایی قضا استفاده شده است. مثلاً بیان شده است که اگر کسانی متصدی قضا نشوند، نظام معیشت مردم اختلال پیدا می‌کند: «القضاء واجب کفائیّ، و ذلک لتوقّف حفظ النظام المادی و المعنوی علیه». از این مفهوم به قاعده «حرمت اختلال نظام»(۲) نیز تعبیر شده است که جنبه سلبی آن است. این قاعده در دیدگاه‌های مختلف فقهی از جمله مکتب فقهی امام خمینی (ره) و مرحوم آیت‌الله خویی قاعده‌ای پذیرفته است. آنچه در فقه مسلم است، حفظ نظام جامعه اسلامی، واجب است! هیچ فقهی فتوا به خلاف این مسأله نداده است. دیدگاه برخی مراجع عظام درباره شرکت در انتخابات برپایه این قاعده، حضرت امام خمینی (ره) شرکت در انتخابات را وظیفه می‌دانستند: امروز شرکت در انتخابات ریاست جمهور نه فقط یک وظیفه اجتماعی و ملی است، بلکه یک وظیفه شرعی اسلامی و الهی است که شکست در آن، شکست جمهوری اسلامی است که حفظ آن بر جمیع مردم از بزرگ‌ترین واجبات و فرایض است و وسوسه در آن از شیطان بلکه عمال شیطان بزرگ است. (صحیفه امام؛ ج۱۵، ص ۲۵۰) ایشان حفظ جمهوری اسلامی را دلیل فتوای خود می‌دانند.  با وجود این قاعده فقهی، برخی از آنجا که تخصص لازم در مواجهه با دیدگاه‌های فقهی را ندارند، در صدد هستند، دیدگاه فقهایی مانند آیت‌‌الله سیستانی را در مقابل فقهای مطرح در ایران قرار دهند و اینگونه وانمود کنند که شرکت در انتخابات از دیدگاه ایشان حکم شرعی ندارد. در حالی که از منظر فقه، هر رفتار انسان، دارای حکمی است و شرع درباره آن حکم دارد؛ هر چند آن حکم اباحه و جواز باشد. دیدگاه آیت الله سیستانی این است که: آنچه در شرع هست، تقویت یا تضعیف حکومت عدل یا جور است؛ یعنی تقویت حکومت عدل و تضعیف حکومت جور واجب است و تضعیف حکومت عدل یا تقویت حکومت جور حرام است. ایشان درباره انتخابات می‌گویند: شرکت در انتخابات حق هر شهروند عراقی است و چیزی او را ملزم به احقاق این حق نمی‌کند مگر اینکه شخصاً متقاعد شود، منافع عالی ملت و کشورش ایجاب می‌کند که در انتخابات شرکت داشته باشد. آیت‌الله سیستانی در پاسخ به این پرسش که آیا مخالفت با قوانین و مقررات جایز است؟ در پاسخ از جمله شروط حرمت را این شرط می‌‌دانند: اگر موجب اخلال در نظام جامعه باشد ...اگر مستلزم مفسده مهمی باشد که شرع به آن راضی نیست؛ مثلا اگر مستلزم هتک اسلام یا مسلمین یا مذهب تشیع یا پیروان آن باشد یا موجب زیان رساندن به نفوس محترم باشد و مانند آن‌ها. (www.sistani.org) در نتیجه از دیدگاه ایشان نیز عناوینی مانند حفظ حکومت عدل، اخلال در نظام و منافع کشور، حکم شرعی برای رفتارهای سیاسی افراد ایجاد می‌کند که از جمله این رفتارها، شرکت در انتخابات است.  دیدگاه مقام معظم رهبری در دیدگاه ایشان شرکت در انتخابات دارأی حکم زیر است: س: آیا شرکت در انتخابات جمهوری اسلامی ایران شرعاً واجب است و عدم شرکت حرام است؟ ج) شرکت در انتخابات نظام جمهورى اسلامى براى افراد واجد شرایط، یک وظیفه شرعى، اسلامى و الهى است. ایشان در پاسخ به پرسش زیر، جواب داده‌اند که: س: حکم رأی دادن سفید و بی‌نام چیست؟ در صورت عدم شناخت و تحقیق ، یا تحقیق کافی و عدم وصول به نتیجه و تحیّر در انتخاب اصلح چطور؟ ج) در هر صورت اگر رأی سفید دادن موجب تضعیف نظام اسلامی باشد، حرام است. (leader.ir) در دیدگاه این فقیه زمان‌شناس نیز همان دلیل سنتی فقهی «وجوب حفظ نظام» و «حرمت تضعیف نظام» وجود دارد. عمل به تکلیف در انتخابات یا نتیجه در نتیجه شرکت در انتخابات خود یک مسأله ذیل حفظ نظام معنا پیدا می‌کند. عقل می‌گوید برای حفظ نظام، لازم است اصلح را در انتخابات برگزید تا آن اصلح بتواند نظام را به بهترین شکل حفظ کند. در این نگاه فقهی، نتیجه باید حفظ بهتر نظام باشد. بنابراین وظیفه شرعی هست که فرد اصلح را در انتخابات پیدا و انتخاب کنیم. زیرا اگر عدم انتخاب درست ما، سبب ضربه‌ای به نظام و عدم حفظ آن باشد، نزد خداوند پاسخگو خواهیم بود. با این مقدمه با تزاحم «تکلیف‌مداری» با «دنبال نتیجه بودن» قابل حل است. حل تزاحم انتخاب اصلاح در دو حالت باید، مستقل بررسی شود: ۱. انتخاب اصلح سبب حفظ نظام است. در بیشتر موارد، اگر جامعه به دنبال اصلح باشد، خود به خود، نتیجه حاصل شده، انتخاب فردی اصلح و درنتیجه حفظ بهتر نظام می‌شود. بر پایه نظام انتخاباتی ایران، شورای نگهبان صالح را احراز صلاحیت می‌کند. مردم از بین این صالحین، اصلح را انتخاب می‌کنند. ۲. انتخاب اصلح، مانع حفظ بهتر نظام شود. شما تصور کنید سه نفر کاندیدا وجود دارند؛ شما به یقین رسیدید که فرد اصلح مورد نظر شما آرای لازم برای رأی آوردن را ندارد و اگر به او رأی دهید، فرد سومی که ضعیف است، رأی می‌آورد. اما اگر به فرد دومی که او نیز در درجه دوم صلاحیت است، رأی دهید، به او سبب می‌شود عملاً مانع رأی آوردن فردی ضعیف شد. آیا در این موارد نیز باید گفت باز هم باید به تکلیف فردی عمل کرد و به اصلح رأی داد؟ بی‌توجهان به این حکم عقل، همان‌‌هایی هستند که برپایه این آرمانگرایی، سبب رفتن افراد ضعیف به مجلس یا قوه مجریه می‌شوند؛ اما پس از این انتخاب اشتباه، انگشت اتهام را سمت شورای نگهبان می‌برند که چرا فلانی را تأیید صلاحیت کرد! و حتی پا را فراتر و انگشت اتهام را به جایگاه رهبری می‌برند. در حالی که بسیار از افراد رفتاری ندارند که مانع تأیید صلاحیت آن‌ها شود؛ اما در ایام انتخابات و برخی مواضع به مرور درون مخالف آرمان‌های نظام و ضعف‌های خود را نمایان می‌کنند. قاعده تسبیب، یک قاعده فقهی است. تسبیب یعنی هر فعلی که به صورت غیرمباشر در انجام فعل شخص دیگری مدخلیتی داشته باشد؛ عملی که شامل ترک فعل می‌شود که در انجام یا ترک فعل دیگر دخیل باشد. به زبان ساده، مثلاً شما فرزندت را تربیت صحیح نکنی و این سبب شود که او به حرام افتد. در این مسأله انتخابات هم شبیه مسأله تسبیب است. یعنی رأی ندادن شما به فرد صالح، سبب می‌شود فردی ضعیف رأی آورد. در این صورت ممکن است کسی بگوید شما ضامن هستید و نباید ترک فعل می‌کردید. بنابراین ممکن است در شرایطی رأی دادن به فردی که ما اصلح می‌دانیم، ما را از هدف اصلی دور کند و سبب شود، نظام را به فردی ضعیف بسپاریم و هدف حفظ بهتر نظام محقق نشود. مقام معظم رهبری نیز در عین حالی که توجه به وظیفه رأی دادن به اصلح را دارند، بر رسیدن به نتیجه نیز چشم‌پوشی نمی‌کند. ایشان در پاسخ به سوال زیر جواب داده‌اند: عمل به تکلیف در انتخابات، مقدم است یا رسیدن به نتیجه؟ چگونه می توان هم به تکلیف عمل کرد و هم به دنبال نتیجه مطلوب بود؟ ج. تکلیف‌گرایی با دنبال نتیجه قانونی و شرعی بودن منافات ندارد؛ هر چند در انجام تکلیف تحقق نتیجه نیز مورد توجه است. (leader.ir) ایشان در دیدار دانشجویان‌، نوزدهم ماه مبارک رمضان (۱۳۹۲/۵/۶) فرمودند: رابطه‌ «تکلیف‌مداری» با «دنبال نتیجه بودن» چیست؟ امام فرمودند: ما دنبال تکلیف هستیم. آیا این معنایش این است که امام دنبال نتیجه نبود؟ چطور می‌شود چنین چیزی را گفت؟ امام بزرگوار که با آن شدت، با آن حدّت در سنین کهولت، این همه سختی‌ها را دنبال کرد، برأی اینکه نظام اسلامی را بر سر کار بیاورد و موفق هم شد. می‌شود گفت که ایشان دنبال نتیجه نبود؟ حتماً تکلیف‌گرایی معنایش این است که انسان در راه رسیدن به نتیجه‌ مطلوب، بر طبق تکلیف عمل کند؛ برخلاف تکلیف عمل نکند، ضدتکلیف عمل نکند، کار نامشروع انجام ندهد؛ والا تلاشی که پیغمبران کردند، اولیای دین کردند، همه برای رسیدن به نتایج معینی بود؛ دنبال نتایج بودند. نتیجه اینکه باید مراقب بود و به اصلح رأی داد. اما معنا ندارد که رأی دادن به اصلح، ما را از هدف نهایی که حفظ نظام است، عقب اندازد. در انتخابات فعلی ریاست جمهوری نیز این مسأله باید مورد توجه جریان انقلاب باشد. آن‌‌ها اگر چشم را به هدف نهایی ببندند و با شعار رأی به اصلح، سبب شوند فردی ضعیف سکان مدیریت جامع کشور را به‌ دست گیرد، بر پایه قاعده فقهی تسبیب، نزد خداوند باید جوابگوی اشتباهات آن فرد ضعیف باشند. پی‌نوشت‌ها ۱ـ سیدروح اللّه موسوى خمینی، کتاب البیع، ج‌۲، ص ۶۱۹. ۲ـ سیدابوالقاسم موسوى خویى، موسوعة الإمام الخوئی، ج‌۱، ص ۱۴. انتهای پیام/",
    "label": "فرهنگ",
    "predicted_label": "",
    "prompt_used": ""
  },
  {
    "id": "48339",
    "title": "اینجا کام دیابتی‌ها هم شیرین می شود/قنادی ای به قدمت یک قرن+ فیلم",
    "abstract": "لا به لای مغازه های لاستیک فروشی،‌ ماهی فروشی و ابزار فروشی، شیرینی فروشی ای به قدمت یک قرن جا خوش کرده، جایی که هنگام گذر از آن بوی شیرینی و عطر وانیل مشامتان را قلقلک می دهد.",
    "body": "خبرگزاری فارس؛ سعیده اسدیان: اینجا چهارراه سرچشمه است،‌ محله ای در قلب بافت قدیمی پایتخت که در هیاهوی ساخت و سازهای مدرن، همچنان حال و هوای سنتی خود را حفظ کرده است. جایی که لا به لای مغازه های لاستیک فروشی،‌ ماهی فروشی و ابزار فروشی اش، شیرینی فروشی ای به قدمت یک قرن جا خوش کرده، مغازه ای در سمت چپ خیابان مصطفی خمینی با تابلویی بزرگ که روی آن نام «قنادی بهار» حک شده و هنگام گذر از آن بوی شیرینی و عطر وانیل مشامتان را قلقلک می دهد.  شیرینی هایی به قدمت یک قرن این قنادی در سال  1307 توسط حاج اکبر ماها تأسیس و در سال 1317 به صورت رسمی و به عنوان یک شیرینی فروشی معروف شناخته شد،‌ پس از فوت حاج اکبر این قنادی به پسران او یعنی حاج غلامرضا،‌ حاج علی و حاج حسین رسید که در حال حاضر فقط حاج حسین در قید حیات است. آخرین بازسازی آن 20 سال پیش صورت گرفته، کسی به طور دقیق علت نامگذاری قنادی «بهار» را نمی داند اما فرضیه ها مبنی بر نزدیکی آن به میدان بهارستان بوده، چون غیر از این نه نام فرزندی بهار بوده و نه حتی شروع به کار قنادی در فصل بهار بوده است.  شیرینی معروف «پادرازی» که این روزها در بسیاری از شیرینی فروشی های پایتخت می بینیم، در قنادی بهار جان گرفت و از همین جا به قنادی های دیگر رسید. در ماه رمضان عطر گلاب و زعفران خالص صف طرفداران زولبیا و بامیه را در جلوی قنادی طویل تر می کند تا جایی که گاهی ساعت کاری این شیرینی فروشی را به 12 شب می کشاند. باقلواهای 65 ساله پیرمردِ قناد امروز نهم فروردین ماه 1400 است، همزمانی نوروز با نیمه شعبان باعث شده قنادی شلوغ تر از همیشه باشد، به محض ورود به مغازه کیک های خوش رنگ و لعاب ویترین جلوی در نظرم را جلب می کند.  روی به رویم مردی میانسال در حال وزن کشی جعبه های شیرینی است، یخچال شیرینی های خشک تقریباً خالی شده، خانمی به دنبال نان خامه ای و شیرینی آلمانی ویترین ها را برانداز می کند. بوی شیرینی هوش از سرم پرانده و بی صبرانه منتظرم تا وارد آشپزخانه ای شوم که سینی های شیرینی از آنجا بیرون می آید. حسین ملکان، مدیر تولید شیرینی فروشی به استقبالم می آید تا با هم سری به سالن تهیه شیرینی های خشک بزنیم، از پله ها پایین می روم و وارد محوطه ای می شوم که حدود 10 نفر در آنجا مشغول تهیه شیرینی هستند،‌ پیرمردی گوشه سالن  در حال تهیه باقلواست،‌ گوش هایش کمی سنگین است و صدای دستگاه های شیرینی پزی هم مزید بر علت شده تا بلندتر صحبت کنم.  می پرسم چند سال است مشغول این کار هستید که در پاسخ می گوید: «65 سال است که باقلوا درست می کنم و حدود 40 سال است که در اینجا مشغول به کار هستم.» بعد کمی از مواد باقلوا را کف دستم می ریزد و با چشیدنش انگار که تمام وجودم شیرین می شود. از لطیفه و ناپلئونی تا نخودچی و سپه سالاری گوشه دیگری سه نفر از پرسنل مشغول تهیه شیرینی شکری هستند، مرد میانسالی در حال قیف زدن شیرینی های برنجی روی سینی فر است و پسر جوانی پشت سرش سیاهدانه ها را روی شیرینی می ریزد.  به شیرینی های داخل فر نزدیک می شوم و حرارت و بوی خوشی به صورتم می خورد،‌ در راهرویی دیگر دو نفر از شیرینی پزهای قدیمی قنادی مشغول تهیه شیرینی محبوب و خوشمزه ای به نام «نخودچی هستند. فرآیند تهیه شیرینی ها برایم جذاب است، از ملکان در خصوص انواع شیرینی های تهیه شده در این قنادی سؤال می کنم که می گوید: «قنادی بهار از دو سالن شیرینی تر و کیک و سالن شیرینی خشک تشکیل شده، ضمن اینکه در قسمتی جداگانه به نام «نان چینی» شیرینی ها داخل جعبه قرار می گیرند.  ما در اینجا انواع و اقسام شیرینی های تر و خشک را داریم، از کیک تولد، شیرینی لطیفه، ناپلئونی‌، رولت و نان خامه ای گرفته تا دانمارکی، پاپیونی، زبان، پادرازی، بیسکوئیتی، نخودچی، برنجی،‌ آلمانی و سپه سالاری. همچنین انواع کیک های تازه مثل کیک یزدی، کیک شیرازی، کیک زعفرانی و کیک هویج هم عرضه می شود،‌ ضمن اینکه یک نوع شیرینی مختص قنادی به نام شیرینی تسمه ای یا کنجدی داریم که با انواع مغزها تهیه و داخل آن با ارده پُر می شود.»  کرونا رمق شیرینی فروشی ها را کشید ملکان با بیان اینکه این قنادی علاوه بر چند شعبه در تهران،‌ یک شعبه هم در کاظمین عراق دارد، می گوید: « ما در اینجا حدود 70 نیروی مستقیم و به طور تقریبی 20 نیروی غیر مستقیم داریم،‌ آشپزخانه از 8:30 صبح تا 17 فعال است البته در مواقعی که سفارش ها زیاد باشد یا ایام عید تا 9 شب هم کار می کنیم. فروشگاه هم از 8صبح باز است و در برخی مناسبت ها تا ساعت 1 بامداد هم در حال پاسخگویی به مشتریان هستیم. وی از تأثیر کرونا بر کسب و کارشان می گوید: «تا قبل از کرونا ما روزی 3 تا 4 عروس وداماد داشتیم که برای انتخاب کیک و شیرینی به ما مراجعه می کردند اما الان شاید ماهی 2 نفر برای سفارش عقد و عروسی به اینجا بیایند.  هیأت های مذهبی هم یکی دیگر از مشتریان ما بودند که با تعطیلی شان رونق کار ما هم کمتر شد، وقتی عروسی و شادی نباشد شیرینی فروشی ها جان ندارند، ما سال سختی را طی کردیم و امیدواریم امسال با پایان کرونا مراسم جشن و شادی بیشتر شود. اینجا دنیای تجربه است مدیر تولید این شیرینی فروشی از دنیای تجربه در این قنادی می گوید: «هر نیرویی که وارد مجموعه ما می شود تا زمانی که خودش توان داشته باشد اینجا کار می کند حتی بعد از بازنشستگی،‌ به همین جهت ما اینجا پرسنل قدیمی زیاد داریم، مثلاً در بخش ترسازی نیرویی با سابقه 45 سال داریم یا در بخش شیرینی های خشک نیرویی داریم که بیش از 50 سال سابقه کار دارد،‌ این افراد دنیای تجربه هستند که ما تلاش می کنیم از آن ها استفاده کنیم. به همین جهت هم متد شیرینی پزی در اینجا نسبت به سال های اولیه تغییری نکرده است.» ملکان رمز موفقیت در این شیرینی فروشی را استفاده از مواد اولیه مرغوب و قیمت مناسب شیرینی ها می داند و می گوید: «کسی اجازه ندارد مواد اولیه درجه دو را وارد مغازه کند،‌ تمامی مواد اولیه ابتدا امتحان می شوند و در صورتی که کیفیت لازم را نداشته باشند آنها را برگشت می زنیم.»  کام دیابتی ها شیرین شد وی یکی از اتفاقات خوب در این قنادی را تهیه شیرینی برای افراد دیابتی می داند: «ما اولین مبدع شیرینی های بدون قند هستیم، اینجا تمام شیرینی های موجود هم تر و هم خشک به صورت رژیمی هم عرضه می شود،‌ در حال حاضر این شیرینی ها در شعبه مرکزی موجود است و پس از تعطیلات نوروز در سایر شعب هم عرضه خواهد شد. ما در این روش،‌ ایزومالت را جانشین شکر کرده ایم، این شیرینی ها تأثیری روی انسولین خون ندارد، اثر تخریبی روی دندان ها نمی گذارد و به علت کالری کم افزایش وزن ایجاد نمی کند.» در ادامه ویدیویی کوتاه از این شیرینی فروشی را می بینید: انتهای پیام/",
    "label": "تفریح و نشاط",
    "predicted_label": "",
    "prompt_used": ""
  },
  {
    "id": "55506",
    "title": "آمریکا متهم اصلی کمبود قطعات الکترونیکی خودرو در جهان",
    "abstract": "یکی از مقامات بلندپایه شرکت هوآوی گفت: یکی از دلایلی که  جهان با کمبود عرضه تراشه‌های الکترونیکی و متعاقبا قطعات الکترونیکی خودرو مواجه شده،‌ تحریم‌های آمریکاست.",
    "body": "به گزارش خبرنگار گروه اقتصاد بین‌الملل خبرگزاری فارس به نقل از اسپوتنیک، اریک شو، دبیر دوره‌ای هیات مدیره شرکت هوآوی چین گفت: یکی از اصلی‌ترین دلایل کمبود قطعات الکترونیکی خودرو در  جهان که اکثر شرکت‌های بزرگ خوردوسازی را درگیر کرده تحریم‌هایی است که آمریکا اعمال کرده است. وی گفت:‌ البته افزایش شکاف در صنعت تولید تراشه‌های الکترونیکی در سطح جهان باعث شده تا بسیاری از شرکت‌ها وحشت کرده و به سمت انبار کردن هرچه بیشتر تراشه‌های الکترونیکی بروند و همین امر به افزایش قیمت این قطعات منجر شده و اعتماد عمومی به بازار  جهانی تراشه‌های الکترونیکی را کاهش دهد. شو اذعان داشت‌:‌ در حال حاضر برای حل بحران نبود تراشه‌های الکترونیکی در سطح بین الملل به یک تریلیون دلار سرمایه‌گذاری در حوزه‌های بالادستی نیاز است که این مسئله هم به افزایش 35 تا 65 درصدی قیمت قطعات الکترونیکی برای مصرف کنندگان نهایی منجر خواهد شد. وی هشدار داد که در واقع این مصرف کننده نهایی است که قرار است هزینه تمام این اتفاقات را پرداخت کند. دبیر دوره‌ای هیات مدیره شرکت هوآوی چین همچنین گفت که شرکت TSMC تایوان که بزرگترین تولیدکننده تراشه‌های الکترونیکی در جهان به شمار می‌رود نیز هشدار داده که طی سال‌های آینده شاهد افزایش قیمت این محصولات در بازار جهانی خواهیم بود. به گفته وی، همچنین طی سال‌های گذشته آمریکا در سه مرحله تحریم‌هایی را علیه هوآوی اعمال کرده و همین امر جلوی حضور این شرکت بزرگ چینی را در عرصه تولید تراشه‌های الکترونیکی گرفته است. شو ادامه داد:‌ این مسئله نه تنها به ضرر شرکت چینی تمام شده بلکه به صنعت جهانی تولید تراشه‌های الکترونیکی نیز آسیب زده است؛ چراکه تحریم‌ها اطمینان را در روابط موجود در این صنعت مختل کرده است. انتهای پیام/ب",
    "label": "اقتصادی",
    "predicted_label": "",
    "prompt_used": ""
  },
  {
    "id": "170260",
    "title": "انتشار چهارمین «کتاب سفر» از مجموعه علی‌بابا، «کتاب سفر اصفهان» منتشر شد",
    "abstract": "«شرکت سفرهای علی‌بابا» چهارمین جلد از مجموعه «کتاب سفر» را تحت عنوان «کتاب سفر اصفهان» منتشر کرد. کتاب سفر اصفهان با ۹۰۴ صفحه به شکل دیجیتال و رایگان در اختیار علاقمندان سفر و گردشگری قرار گرفته است. پیش از این کتاب سفر شهرهای استانبول، کیش و آنتالیا منتشر شده بود.",
    "body": "«دمدمه‌های اردیبهشت، اصفهان چون شاهزاده افسون شده افسانه است که طلسمش را شکسته‌اند و آرام آرام از خواب بیدار می‌شود. شکوفه‌های به و بادام، رویاهای پرپر شده اویند و بید مجنون، معشوقه‌ای که زلف‌های خود را بر او افشانده است.» این توصیف دکتر اسلامی ندوشن از اصفهان در خاطرتان هست که در کتابهای فارسی می‌خواندیم و غرق لذت می‌شدیم؟ همچنان و هنوز اصفهان یکی از زیباترین شهرهای ایران با تاریخ و میراثی غنی، جزو نخستین مقاصد گردشگری هموطنان داخل کشور و گردشگران خارجی است. مخصوصا در ایام تعطیلات نوروز و تابستان این شهر پر از گردشگر است، اما طبق برآورد کتاب سفر به شما توصیه می‌کنیم یا در اردیبهشت به اصفهان بروید که هم نظاره‌گر زیبایی مسحورکننده‌اش باشید و از ازدحام مسافران نوروزی رها، یا در پاییز راهی شوید تا زیبایی چهارباغ را هم بتوانید ببینید. «شرکت سفرهای علی بابا» چهارمین کتاب سفر خودش را به معرفی تمام و کمال اصفهان اختصاص داده است. نه از آن معرفی‌های کلیشه‌ای که فقط آدرس چند جاذبه گردشگری را به شما می‌دهند و به خیالشان شهر را به شما شناسانده‌اند، خیر. این کتاب دیجیتال هرآنچه شما قبل از سفر نیاز است بدانید و هر آنچه که در طی سفر احتمالا بخواهید تجربه کنید را تمام و کمال در اختیارتان می گذارد. از این هم پیشتر می‌رود، در انتهای کتاب فصلی وجود دارد که مختص شماست تا تجربه شخصی خودتان را به رشته تحریر درآورید و باقی خوانندگان را شریک سفرتان سازید. کتاب‌های سفر علی‌بابا به شیوه نوینی راهنمای گردشگران می‌شوند، علاوه بر فهرست کردن همه جاذبه‌های تاریخی و طبیعی و معرفی محل‌های اقامت، اپلیکیشن‌های مورد نیاز مثل گوگل پلی یا هواشناسی و اسپیلیت وایز را دارند، امکان دانلود نقشه طرح زوج و فرد و خطوط مترو و اتوبوسرانی را فراهم کرده‌اند، به شما راهکارهایی می‌دهند که اگر با کودکتان سفر می‌کنید چه بوستانها و شهربازی‌هایی برای سرگرمی او وجود دارد و اگر جزو خانواده توان‌یابان (معلولین) هستید چگونه سفر راحت‌تری را تجربه کنید. در بخش‌های بسیار متنوع این کتاب معرفی همه هتلها با ذکر جزییات امکانات آنها درج شده است. اگر علاقمندید با سفر به اصفهان روح پیشینه این شهر را خوب درک کنید، مثلا می توانید با کلیک کردن روی هتل صفوی جزییات هتل و نمایی از اتاق‌ها و امکانات آنها را ببینید و سپس انتخاب کنید. بوتیک‌هتلها، هاستلها و اقامتگاه‌های بومگردی هم به تفصیل معرفی شده‌اند. گالری‌ها، کتابفروشی‌ها، مراکز تفریحی و هنری، بازارهای سنتی و مال‌های مدرن برای خرید، دیدنی‌های اطراف اصفهان مثل ورزنه، پارکها و بوستانهای تفریحی، موزه‌ها و آثار تاریخی و هر آنچه فکرش را بکنید در این کتاب به تفصیل معرفی شده و راه‌های دسترسی به آن هم با مترو، اتوبوس یا ماشین شخصی ذکر شده است. اگر هر راهنمای سفری صرفا به شما پیشنهاد خوردن بریان را می‌دهد، نویسنده‌های خوش ذوق این کتاب، دست شما را می گیرند و راهی شربت‌سرای فیروز یا قهوه‌خانه دایی غفور اصفهان می‌کنند که کمتر درباره آنها شنیده‌اید، یا فرنی و شیره را به شما معرفی می‌کنند تا دریابید خوراک و فرهنگ غذایی این شهر چقدر تنوع دارد. با معرفی رستوران‌ها و شربت‌خانه‌های دنج، شما را شریک لذتی می‌کنند که یک ساکن اصفهان از پرسه در کنج‌های ناشناخته شهرش می‌برد. کتاب سفر فقط به معرفی مکان‌های توریستی اکتفا نمی‌کند؛ بلکه مثل یک اصفهانی شما را در شهر می‌گرداند و این یکی از بزرگترین مزیت‌های این کتاب است. همه راه‌های رسیدن به اصفهان، زمینی، هوایی، ریلی یا با ماشین شخصی با ذکر مسافت و قیمت بلیط و جزییات پروازها و حرکت قطارها بخش مهمی از این کتاب است. یک نکته جالب اینکه به شما توصیه می‌کند اگر زنی تنها هستید برای امنیت بیشتر در سفر از کدام ترمینال استفاده کنید بهتر است! معرفی لهجه شیرین اصفهانی‌ها و اصطلاحات و لغات پرکاربرد. مثلا پَ کوجاین؟ یعنی پس کجایید؟ یا چه خبِرِس؟ که یعنی چه خبر است بخشی از این کتاب است که در کتابهای قبلی سفر وجود نداشت. آشنایی با قوانین و مقررات لازم، آدرس همه مراکز درمانی دولتی و خصوصی و داروخانه‌ها هم بخش مفید و کاربردی دیگری از کتاب سفر اصفهان است که هر گردشگری باید از آنها مطلع باشد.  کتاب سفر چیست؟ «کتاب سفر» مجموعه کاملی است از هر آنچه یک مسافر باید از ابتدا تا انتهای سفر به یک نقطه بداند و ابزارها و وسایلی که نیاز است همراه داشته باشد. مجموعه کتاب سفر با وجود راهنمای استفاده موجب سهولت دسترسی مسافران نیز خواهد شد. بخش‌هایی با عنوان «بهتر است بدانید که»، «فوت‌وفن» و «حواستان باشد» شما را از دردسرهای احتمالی و عدم آشنایی با مقررات و خرده‌فرهنگ‌های شهر مقصد حفظ کرده و تلاش می‌کند در دردسر نیفتید. این مجموعه کتاب رایگان است و همیشه هم رایگان خواهد ماند. این کتاب‌ها به صورت دیجیتال و نسخه آفلاین ارائه می‌شوند و بدون دغدغه دسترسی به اینترنت همیشه قابل استفاده هستند. در دورافتاده‌ترین نقاط هم می‌توانید از این کتاب استفاده کنید. مجموعه کتاب سفر علی‌بابا کتاب‌های مرجعی هستند که لازم نیست از صفحه اول تا آخر آن را مطالعه کنید تا اطلاعات مورد نیازتان را پیدا کنید. صفحات کتاب طوری طراحی شده‌اند که شما با استفاده از فهرست‌ها و گزینه‌های تعاملی مختلف، بتوانید به راحتی جواب سوال‌هایتان را با یکی دو کلیک پیدا کنید. همچنین ویژگی‌هایی مثل چک‌لیست‌های مختلف و صفحه یادداشت داخلی هر فصل، به شما کمک می‌کند تا اطلاعات کتاب را شخصی‌سازی کنید. این مجموعه تعاملی است و مدام به‌روز می‌شود؛ هر گردشگری می‌تواند پس از سفر به آن شهر، تجربه خودش را در قالب یادداشت برای «شرکت سفرهای علی‌بابا» بفرستد و پس از ارزیابی‌های لازم به این کتاب افزوده خواهد شد. کتاب سفر آفلاین و بدون نسخه فیزیکی است؛ بنابراین نه جایی در چمدان شما می‌گیرد و نه برای تهیه آن درختی قطع شده است. با خیال راحت ورق بزنید. ##پایان##",
    "label": "اقتصادی",
    "predicted_label": "",
    "prompt_used": ""
  },
  {
    "id": "43365",
    "title": "«در میان سرخپوست‌ها» رونمایی شد",
    "abstract": "مراسم رونمایی کتاب «در میان سرخپوست‌ها» که به قلم احسان دهقانی و امین سردارآبادی و توسط انتشارات «راه یار» به تازگی منتشر شده است، با حضور سفرای سه کشور بولیوی، ونزوئلا و نیکاراگوئه در سفارت بولیوی برگزار شد.",
    "body": "به گزارش خبرگزاری فارس، مراسم رونمایی کتاب «در میان سرخپوست‌ها» که به قلم احسان دهقانی و امین سردارآبادی و توسط انتشارات «راه یار» به تازگی منتشر شده است، عصر دیروز به میزبانی سفارت بولیوی و با حضور خانم «رومینا پرز راموس»، سفیر کشور بولیوی، «کارلوس آنتونیو آلکالا کوردونس»، سفیر ونزوئلا، «ایساک لنین براوو»، سفیر نیکاراگوئه، «احمد سبحانی»، سفیر سابق ایران در ونزوئلا، «عبدالحمید شهرابی»، مدیر خانه امریکای لاتین، احسان دهقانی و امین سردارآبادی، نویسندگان کتاب «در میان سرخپوست‌ها»، فاطمه دلاوری پاریزی و محمدصالح مفتاح از راویان کتاب و میثم رشیدی مهرآبادی، به عنوان مجری‌کارشناس برگزار شد. پارادایم­‌های موجود دنیا را بشکنیم بنابرین گزارش، در ابتدای این مراسم، رومینا پرز راموس، سفیر بولیوی در ایران، ضمن ابراز خوشحالی از میزبانی آیین رونمایی کتاب «در میان سرخپوست‌ها» و با اشاره به محتوای کتاب در سخنانی اظهار داشت: یکی از دلایل اهمیت این کتاب و رونمایی آن، این است که قبل از آنکه کنفرانس بین‌المللی «تغییرات آب‌وهوا و حقوق مادرزمین» در سال ...... در بولیوی برگزار شود، کنفرانسی در شهر کپنهاگ  دانمارک درباره مسئله تغییرات آب‌وهوایی برگزار شد، اما این همایش، به دلیل اینکه، در آن، شرایط کشورهای در حال توسعه درنظر گرفته شد، با شکست مواجه شد. وی افزود: یکی از دلایل شکست کنفرانس کپنهاگ، این بود که مسائل مربوط به ملت‌ها و دولت‌های ضد امپریالیسم نادیده گرفته شد، به همین دلیل کنفرانس دیگری در مکزیک برگزار شد و پس از آن هم «اوو مورالس»، رئیس جمور اسبق بولیوی، کنفرانس دیگری را در شهر لاپاز، با عنوان «دیپلماسی ملت‌ها» درباره تغییرات آب‌و‌هوایی سازماندهی کرد.. در این مراسم ۳۰۰۰ نفر از پنج قاره دنیا شرکت‌کردند. در این کنفرانس که پذیرای پیشنهادات مردم بود، «هوگو چاوز»، رئیس جمهور فقید ونزوئلا، معاون اول رئیس‌جمهور وقت نیکاراگوئه و معاون اول رئیس‌جمهور کوبا هم حضور داشتند، نمایندگان زیادی از کشورهای ضد امپریالیسم در این همایش شرکت کردند. مهم‌ترین ویژگی این کنفرانس این بود که مردم بومی پنج قاره جهان در آن حاضر بودند، یکی از مسائلی که در کپنهاگ به مشکل خورد این بود که تنها دنبال این بودند حل مشکل کنند ولی کنفرانس بولیوی، به بررسی دلایل تغییرات آب‌وهوایی رسیدگی کرد و سیستم کاپیتالیسم را مورد بررسی قرار داد. «مادرزمین»؛ مسئله‌ای که غرب به آن نمی‌پردازد سفیر کشور بولیوی تصریح کرد: مسئله دیگری هم در این کنفرانس مطرح شد این بود که ما باید یک تمدن دیگری را بسازیم که با تغییرات آب‌وهوایی هماهنگی و هارمونی داشته باشد. موضوع دیگر کنفرانس، مسئله حقوق مادرزمین بود، به این معنا که تا وقتی‌که ما پارادایم‌­های موجود دنیا را نشکنیم و رابطه جدیدی با مادرزمین شروع نکنیم، تغییرات درست ایجاد نمی‌شوند. به همین دلیل هم در همین زمینه، بولیوی قانون «مادرزمین» را وضع کرده است. این مسئله‌ای هست که جهان غرب به آن نمی‌پردازد و به زمین به عنوان یک موجود زنده نگاه نمی‌کند. در کنفرانس تغییرات آب‌وهوایی لاپاز مقرر شد که کشورهای دیگر هم همانند بولیوی و اکوادور، قانون «مادرزمین» را در قانون اساسی­شان قرار بدهند. مهم‌ترین ویژگی قانون «مادرزمین» این است که طبیعت به عنوان یک موجود زنده، دارای حقوقی است و این همان، تغییر پارادایمی است که به از بین بردن مسائلی مثل گرمایش زمین و مشکلات طبیعی که در حال حاضر دچار آن هستیم، کمک می‌کند. به همین دلیل، کنفرانس لاپاز، همایش بسیار مهمی بود که فعالان پنج قاره را دور هم جمع کرد و این اجماع را به سازمان ملل برد. پیشنهادی که کشورهای سوسیالیست، به سازمان ملل ارائه دادند ۱۸۰درجه با کاری که قبلاً خود سازمان ملل انجام می‌داد، متفاوت بود. رومینا پرز راموس تأکید کرد: مسئله بسیار مهم دیگر درباره کنفرانس تغییرات آب‌وهوایی و حقوق «مادرمین»، جایگاه آن است که به نحوی که در آن، نه­ تنها رؤسای کشورها شرکت می‌کنند، بلکه خود ملت‌ها هم در آن حضور دارند، به همین دلیل است که تحت عنوان «دیپلماسی ملت‌ها» مطرح می­‌شود. وی در ادامه سخنانش ضمن تشکر از نویسندگان کتاب «در میان سرخپوست‌ها» و ابراز امیدواری برای شکستن و تغییر پاردایم‌های فعلی دنیا خاطرنشان کرد: در سازمان ملل، نه‌تنها «روز زمین»، بلکه روز «مادرزمین» هم به تصویب رسیده است که این حرکت با پیگیری«اوو مورالس»، رئیس‌جمهور سابق بولیوی صورت گرفت که شنونده سخنان ملت‌های پنج قاره متفاوت بود و به عنوان نماینده‌ای از طرف این ملت‌ها در سازمان ملل شرکت کرد و نشان داد که می­شود مدل‌های جدید برای اداره کردن دولت‌ها را ارائه داد. سرخ­پوست­‌ها را از زبان خودشان بشناسیم در ادامه این برنامه، احمد سبحانی، سفیر سابق ایران در ونزوئلا نیز در سخنانی کوتاه بیان کرد: برای مردم ما کمتر راجع به سرخ­پوست‌ها و مردم بومی آمریکای لاتین صحبت شده و اگر هم صحبتی بوده از زبان استعمارگرها بوده است. مردم بومی امریکای لاتین بیشتر از همه غربی‌ها به زمین احترام     می­‌گذارند، آنها زمین را به عنوان مادرزمین می‌شناسند و ارزش‌های آن را  ارج می‌نهند‌. وی با اشاره به حضور دانشجویان ایرانی در کنفرانس تغییرات آب‌وهوایی بولیوی اظهار داشت: حرکت دانشجویان برای سفر به بولیوی و معرفی ارزش‌های این مردم در کتاب «در میان سرخپوست‌ها» قابل تقدیر است. می‌خواهم بگویم این سرخ­پوستان و آقای «اوو مورالس»، رئیس‌جمهور سابق این کشور وقتی که حکومت را در دست گرفتند، بولیوی فقیرترین کشور آمریکای لاتین بود و امروز بولیوی بیشترین نرخ رشد اقتصادی را در بین کشورهای آمریکای لاتین دارد، یعنی کار وقتی دست خود مردم بومی و سرخ­پوست افتاد، خیلی بهتر، کشورشان را اداره کردند. سبحانی با اشاره به کودتای اخیر در بولیوی توضیح داد: در یک شب، با کودتا، حکومت مردمی را برکنار کردند ولی مردم دوباره پیروز شدند و دولت انقلابی را که می­‌خواستند، دوباره بر سر کار آوردند. شناختن سرخ­پوست‌­ها از زبان خودشان و درمیان آنها، برای ما لازم است، ما با این مردم مهربان، بیشتر باید آشنا بشویم. امیدوارم سفرهای تحقیقی و سفرهای آشنایی بین ایران و بولیوی و همچنین بقیه کشورهای آمریکای لاتین باز هم اتفاق بیافتد و دوستان بتوانند تجربه ­شان را با بقیه مردم ایران و مردم منطقه تقسیم کنند. در دیپلماسی عمومی دچار ضعفیم در بخش بعدی این برنامه، عبدالحمید شهرابی، مدیر خانه امریکای لاتین در سخنان خود عنوان کرد: قبل از هر چیز می­‌خواستم ابراز خوشحالی خودم را ابراز کنم در رابطه با اینکه جنبش انقلابی در بولیوی مجدداً توانست قدرت را کسب کند و حزب اقای «مورالس» به قدرت نشست. وی افزود: ده سال پیش بود که خانه آمریکای لاتین، پیشنهاد حضور دانشجویان عدالت‌خواه در اجلاس حفظ محیط ­زیست را مطرح کرد و ما از اینکه به پیشنهادمان لبیک گفته شد و پذیرفته شد خیلی خوشحالیم و امیدواریم که این نوع حرکت‌ها تداوم داشته باشد. شهرابی تصریح کرد: واقعیت این است که سطح روابط دیپلماسی عمومی یا دیپلماسی ملت‌ها آن‌طوری‌که باید مطلوب نیست، سطح ارتباطات مطلوب نیست و ما فعالان انقلاب اسلامی در این زمینه دچار ضعف هستیم. مدیر خانه امریکای لاتین در ادامه سخنانش با خوانش بخشی از سخنان «فیدل کاسترو» رهبر فقید کوبا درباره محیط زیست اظهار داشت: این مهم است ‌که «کاسترو» در زمان حیاتش نه فقط در یک سخنرانی، یک اجلاس، یک نوشته، بلکه به طور مستمر به عنوان دغدغه مهم مشکلات جهان بر ضرورت حفظ محیط­ زیست تأکید داشته است. این روش، این منش و این خط مشی را رئیس جمهور قبلی بولیوی آقای «مورالس» ادامه دادند. شهرابی در پایان سخنانش خاطرنشان کرد: به نویسندگان کتاب و ناشر، برای این اقدامی که کردند، تبریک می‌گویم و امیدوارم که این نوع فعالیت‌ها را ادامه بدهند. دیپلماسی عمومی، فراتر از مرزها و محدودیت‌های جغرافیایی است براساس این گزارش در بخش دیگر این مراسم، احسان دهقانی، از نویسندگان کتاب نیز در سخنانی بیان کرد: انقلاب اسلامی ایران تا حدی که ما در جریان هستیم که از ابتدا توسط رهبر فقید امام خمینی(ره)، داعیه عدالت و عدالت خواهی در ابعاد بین‌المللی و جهانی داشته است. امام خمینی، جمله معروفی دارند که صحبتم را با آن شروع می‌کنم، ایشان می‌فرمایند هر جا که ظلم هست مبارزه است و هرجا که مبارزه هست ما آنجا هستیم. وی افزود: این حرف ایشان نشان می‌دهد که صحبت‌های دیگر ما رنگ و بویی از محدودیت‌های مرزی و جغرافیایی ندارد و مرزها و خط‌کشی‌های روی کاغذ نمی‌تواند ملت‌های جهان را و ملت‌های مستضعف جهان را از نظر همبستگی از یکدیگر جدا کند. دهقانی عنوان کرد: فکر می‌کنم اگر نقشه جهان را رسم کنیم، می‌توانیم جای‌جای آن را علامت‌گذاری کنیم که کشورهای زورگو، ستمگر و استعمارگر جهانی ضربات متعددی را به ملت‌ها و کشورهای مختلف به واسطه ابزارهای مختلف نظیر جنگ، کودتا و دخالت‌های مستقیم و غیر مستقیم وارد کرده‌اند، از همین ایران خودمان گرفته تا کشورهای همسایه ما مانند افغانستان، عراق و یمن که همین الان، مردم بی‌دفاعش، درگیر جنگ و خشونت هست تا کشورهای آمریکای لاتین مانند کوبا، ونزوئلا، شیلی و کشور الجزایر و بسیاری کشورهای دیگر که در این دسته جای می‌گیرند. نویسنده کتاب «در میان سرخپوست‌ها» اظهار داشت: فکر می‌کنم ما رنجوران و زخم‌دیدگان تاریخ باید حول یک محور اساسی دور هم جمع می‌شدیم که تاکنون اتفاق نیفتاده است، ولی الان هم دیر نیست، آن محور اساسی، مبارزه با دشمن مشترک است که از آن به عنوان استکبار جهانی یاد می‌کنیم، همان دشمنی که محیط زیست ما را و زحمات تمامی ملت‌ها را تا الان از بین برده و ما را به اینجا رسانده است. وی اضافه کرد: من در این زمینه، منظورم، چندان نقش دولت‌ها و حکومت‌ها نیست، بلکه منظورم دیپلماسی عمومی و ارتباط ملت‌ها و تشکل‌های مردم‌نهاد و NGO های مختلف است که نظیر این ارتباط را در کتاب «در میان سرخپوست‌ها» می‌بینیم. دهقانی با اشاره کودتای ژانویه ۲۰۱۹ علیه نیکولاس مادورو، رئیس‌جمهور ونزوئلا تصریح کرد: اینکه چقدر مردم ایران به‌خصوص دانشجویان ایرانی از واقعیت کودتا در ونزوئلا با خبر بوده‌اند، جای سوال و مسئله است، این موارد، نقش دیپلماسی عمومی را پررنگ‌تر از گذشته نمایش می‌دهد. این نویسنده در پایان سخنانش، ضمن تشکر از سفیر بولیوی برای میزبانی رونمایی کتاب «در میان سرخپوست‌ها» خاطرنشان کرد: در انتها باید با نام و یاد تمامی مبارزان و کسانی که در راه حق و حقیقت در تمام این دنیا کشته شده‌اند، از رهبران انقلاب‌های آمریکای لاتین گرفته تا شهدای کشور خودمان که یادشان را گرامی می‌داریم. لازم می‌دانم که از شهید والامقام سردار شهید قاسم سلیمانی که حقیقتاً یک مبارزه جهان‌وطنی بودند و برای حق و حقیقت در دنیا مبارزه می‌کردند و در خارج مرزهای این کشور هم به شهادت رسیدند، یاد کنم. بازگشت به اصالت‌ها و سنت‌های بومی؛ راه نجات ملت‌هاست بنابرین گزارش در بخش دیگری از مراسم، فاطمه دلاوری پاریزی، از راویان کتاب نیز در سخنانی اظهار داشت: وقتی که برای حضور در این رونمایی می‌آمدم، کل مسیر را اشک ریختم. دلیلش این بود که یاد خاطرات ده سال پیش یعنی ۲۰۱۰ افتادم، من برای همیشه تکه‌ای از قلبم را در کشور بولیوی و در آمریکای لاتین جا گذاشته‌ام. وی افزود: مردم بولیوی و امریکای لاتین، مردم بسیار مهربان، خونگرم، عدالتخواه و اصیلی هستند که بسیار به سنت‌هایشان احترام می‌گذارند که متاسفانه به لحاظ جغرافیایی از ما، بسیار دور هستند و متأسفانه شناخت ما نسبت به یکدیگر اندک است. دلاوری تصریح کرد: من برای خانم سفیر بولیوی، گل کالانکوئه هدیه آوردم که ترجمه آن می‌شود «چیزی که می‌افتد و رشد می‌کند» و این عبارت، شبیه به ملت ایران و ملت‌های آمریکای لاتین است، در واقع نماد سرسختی و پایداری در عین حفظ طراوت و کامیابی است. وی با اشاره به سفرش به بولیوی توضیح داد: خیلی از خانم‌ها و حتی برخی آقایان به من می‌گفتند که ما در تصاویر که رسانه‌ها نشان می‌دهند، فکر می‌کردیم در ایران، خانم‌هایی با تیپ و قیافه شما بدون اجازه خانواده‌اش، اجازه ندارد جایی برود و اجازه تحصیل ندارد، من به آنها می‌گفتم که این مسائل، تصاویری است از که کاپیتالیست‌ها دوست دارند از ما به شما ارائه دهند. همان‌طور که کاپیتالیسم مردم آمریکای لاتین را برای ما جور دیگری روایت کرده بود و ما همیشه از فیلم‌های وسترن آمریکایی سرخپوست‌ها را می‌شناختیم ولی وقتی که خودم به صورت مستقیم با این مردم مهربان مواجه شدم، تصوری که داشتم اصلاح شد و از همان روزها هم تلاش می‌کنم این تصویر را در ذهن مردمی که با آنها مواجه می‌شوم، اصلاح کنم. دلاوری خاطرنشان کرد: مهم‌ترین چیزی که از سفر به بولیوی یاد گرفتم این بود که اساس رابطه عاطفه است، هر چقدر هم که دیپلماسی دولت‌ها وسط باشد تا وقتی که مردم با هم مواجهه نداشته باشند و رابطه حسی و عاطفه بین آنها شکل نگیرد، رابطه‌ای که باید اتفاق بیفتد، شکل نمی‌گیرد. خیلی وقت‌ها که نمی‌توانیم به خاطر زمان با هم حرف بزنیم با چشم‌ها، نگاه و با اشک‌ها با هم حرف می‌زنیم و این نگاه‌های مهربان هنوز در ذهن من ماندگار است. راوی کتاب «در میان سرخپوست‌ها» افزود: چیز دیگری که خیلی برایم جالب بود، همین بحث «مادر زمین» بود که چقدر مردم امریکای لاتین جایگاه بالایی برای زمین قائل هستند که برای طبیعت به مثابه مادری که آنها را پرورش داده، نگاه می‌کنند، چیزی که در واقع خیلی به آموزه‌های ما نزدیک است و البته خیلی دور است از چیزی که ما در غرب می‌بینیم. وی تصریح کرد: مهم‌ترین مسئله، بازگشت به اصالت‌ها و سنت‌های بومی است که راه نجات همه ما ملت‌هایی است که می‌خواهیم راه سومی برای زندگی در جهان داشته باشیم که «مورالس»، رئیس جمهور سابق بولیوی، در سخنرانی خود به آن اشاره کرد، البته ایشان، مثال‌های بامزه‌ای هم برای همین مسئله می‌زد به طور مثال، می‌گفت اگر کوکاکولا بخورید، کچل می‌شوید، باید نوشیدنی‌های بومی بخورید. ابلاغ سلام رئیس‌جمهور نیکاراگوئه به نویسندگان «در میان سرخپوست‌ها» بنابرین گزارش، ایساک لنین براوو، سفیر کشور نیکاراگوئه هم در سخنانی کوتاه ضمن ابلاغ سلام رئیس‌جمهور و معاون رئیس‌جمهور نیکاراگوئه به حاضران مراسم رونمایی عنوان کرد: برای من هم خیلی مهم است که می‌توانم با جوانان ایرانی رونمایی این کتاب را سهیم باشم، ملت‌های نیکاراگوئه و ایران، برادر و دولت‌هایمان هم دولت برادر هستند. وی افزود: مسئله «مادر زمین» بخشی از هویت انسان است که در طول زمان گسترش یافته است و پیشرفت می‌کند. احترام به زمین در قالب «مادرزمین» مخالفتی با اصول مذهبی ما ندارد، ما به عنوان انسان تنها آفریده خدا نیستیم. ۵۰۰ سال مبارزه علیه استعمار و کاپیتالیسم کارلوس آنتونیو آلکالا کوردونس، سفیر ونزوئلا نیز در سخنان خود در این مراسم ضمن اشاره به کودتای اخیر در بولیوی عنوان کرد: خوشبختانه مجدداً ملت‌ها مخصوصاً بولیوی برخاستند و این اتفاقی نیست. ۵۰۰ سال است که افراد بومی علیه دشمنان که در وهله اول استعمارگری و کاپیتالیسم است، در حال جنگ هستند و تا الان ۵۰۰ سال جان سالم به در برده‌ایم از این دو مسئله. جوانان انقلابی ایرانی با بازدیدی که از ملت چند ملیتی بولیوی داشتند، به صورت زنده با گوشت و پوستشان شرایط بومی آنجا را درک کردند و شناختند. در آمریکای جنوبی بومیان زیادی وجود دارند که روز به روز در مقابله با حملات آمپریالیسم مقاومت می‌کنند. وی افزود: خوشبختانه رئیس جمهورهای امریکای لاتین، مثل «هوگو چاوز» و «اوو مورالس» اولویت کاری‌شان، برگرداندن حقوق ملت‌های بومی بوده است. از جمله در قانون اساسی ونزوئلا، این حقوق ثبت شده است، حقوقی که کاپیتالیسم و استعمارگران از مردم بومی گرفته‌اند و این چیزی است که در این ۵۰۰ سال مبارزه به دست آورده‌ایم. سفیر ونزوئلا خاطرنشان کرد: به لحاظ تاریخی اگر بخواهیم حرف بزنیم در برابر ایران، ونزوئلا کشور خیلی جوانی است ولی یک تاریخ بسیار غنی از ملت‌های بومی داریم و این ملت‌های بومی ما توانستند به بقای خود ادامه دهند. آنها برای به اشتراک گذاشتن تجربه گذشتگان خود و شناخت رفتارها در زمین و چگونگی رفتار با آن و انتقال آن به نسل‌های آینده، علاقمند هستند. برای همین، از نویسندگان این کتاب برای یادآوری چنین مسئله ارزشمندی که می‌توانیم به واسطه آن ملت‌های بومی را بهتر بشناسیم، تشکر می‌کنم. لازم به ذکر است کتاب «در میان سرخپوست‌ها»، در ۱۹۲صفحه، شمارگان ۱۰۰۰نسخه و با قیمت ۲۷هزار تومان توسط انتشارات «راه یار» منتشر شده است و علاقمندان جهت تهیه آن، علاوه بر کتابفروشی‌ها، می‌توانند از طریق صفحات مجازی ناشر @raheyarpub و سایت vaketab.ir نسبت به سفارش کتاب اقدام کنند. همچنین در صورت نیاز می‎توانند با شماره ۰۲۱۴۲۷۹۵۴۵۴ تماس بگیرند. انتهای پیام/ ",
    "label": "فرهنگ",
    "predicted_label": "",
    "prompt_used": ""
  }
]