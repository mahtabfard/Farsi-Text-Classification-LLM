[
  {
    "text": "عنوان: گزارش الوطن بحرین از اهمیت دیدار با تیم ملی ایران\nخلاصه: الوطن در گزارشی از اهمیت دیدار بحرین مقابل تیم ملی کشورمان صحبت کرد و اظهار داشت که پیروزی برابر ایران به منزله صعود 90 درصدی به مرحله بعدی خواهد بود.\nمتن: به گزارش خبرگزاری فارس، روزنامه الوطن در گزارشی به ذکر اهمیت دیدار تیم‌های ملی کشورمان مقابل بحرین در روز دوشنبه نوشت و اظهار داشت که شکست ایران در آن بازی می‌تواند زمینه ساز صعود بحرین شود. در جدول گروه سوم مسابقات، بحرین با 12 امتیاز صدرنشین است و تیم‌های عراق و تیم ملی کشورمان با یک بازی کمتر و امتیاز‌های 11 و 9 در رده‌های بعدی قرار دارند. الوطن بحرین نوشت که تیم ملی بحرین تنها 2 بازی تا صعود دارد که بازی مهم آنها در در برابر تیم ملی کشورمان است و می‌خواهند با پیروزی این مسابقه را به پایان رسانند. این رسانه بحرینی نوشت که پیروزی در آن مسابقات بلیت این کشور را برای رسیدن به مرحله بعدی صعود به جام جهانی و رسیدن به جام ملت‌های 2023 فراهم خواهد کرد.  الوطن نوشت که پیروزی 8 بر صفر بحرین مقابل کامبوج یک پیروزی ویژه برای فوتبال این کشور بود زیرا انگیزه زیادی به آنها بخشید تا مقابل تیم ملی فوتبال کشورمان صف آرایی کنند. این رسانه اظهار داشت که اگر بحرین بتواند تیم ملی کشورمان را شکست دهد، 90 درصد راه صعود را طی خواهد کرد و با شکست هنگ کنگ 10 درصد باقی مانده را به اجرا خواهد رساند. الوطن در ادامه به احتمالات صعود بحرین به عنوان تیم دوم پرده برداشت و نوشت که چطور فوتبال این کشور می‌تواند در بین بهترین‌های رده دوم قرار گیرد. البته این رسانه بحرینی، این شرط را درنظر گرفته که تیم ملی بحرین مقابل تیم ملی کشورمان به تساوی می‌رسد که امیدواریم در بازی دوشنبه، تیم ملی کشورمان بتواند با یک برد مناسب کمی به صعود به مرحله بعدی نزدیک تر شود. الوطن متذکر شد که اگر بحرین مقابل تیم ملی کشورمان به تساوی رسد، باید مقابل هنگ‌کنک با اختلاف گل زیاد به برتری دست پیدا کند تا صعودش قطعی شود و دیگر دل به عراقی‌ها ببندد که مقابل تیم ملی کشورمان به تساوی رسد. این رسانه نوشت که اگر این اتفاق رخ بدهد در این صورت بحرین می‌تواند با قرار گرفتن در جمع بهترین‌ تیم های رده دومی به مرحله بعدی صعود کند.  انتهای پیام/",
    "label": "ورزشی"
  },
  {
    "text": "عنوان: کفاشیان: هرکسی توانایی اداره فوتبال را دارد در انتخابات شرکت کند/ فیفا از سال 86 مخالف حضور نماینده کمیته ملی المپیک بود\nخلاصه: نایب رئیس فدراسیون فوتبال گفت: فیفا با حضور افتخاری کمیته ملی المپیک در مجمع فدراسیون فوتبال موافقت کرده است.\nمتن: به گزارش خبرنگار ورزشی خبرگزاری فارس، علی کفاشیان درباره غیبت نماینده کمیته ملی المپیک در مجمع فدراسیون فوتبال و اینکه این کمیته هیچگاه نماینده ای در مجمع نداشته است، اظهار داشت: در سال 80 که معاون سازمان تربیت بدنی شدم، درباره اساسنامه فدارسیون های ورزشی تغییراتی داشتیم که مصوب شد. در آن زمان اساسنامه  تمام فدراسیون ها مانند تیپ و یکنواخت بود. کفاشیان افزود: کمیته ملی المپیک هم طبق آن اساسنامه عضو مجمع فدراسیون‌های ورزشی بود. حتی یک دوره در زمان ریاست محمد دادکان و صفایی فراهانی که به عنوان معاون سازمان تربیت بدنی، رئیس مجمع فدراسیون فوتبال بودم، دبیر کمیته ملی المپیک هم حضور داشت. وی ادامه داد: در سال 86 که فیفا به اساسنامه فدراسیون فوتبال ایراد گرفت، با تشکیل کمیته انتقالی اساسنامه جدیدی تدوین شد که در آن زمان من دبیرکل کمیته ملی المپیک بودم اما قبل از اینکه رئیس فدراسیون فوتبال شوم، این کمیته طبق اساسنامه جدید با نظر فیفا از مجمع فدراسیون حذف شد. فیفا در همان زمان با عضویت سازمان تربیت بدنی در مجمع فدراسیون هم موافق نبود اما در نهایت قبول کرد وزارت ورزش عضو شود اما به هیچ عنوان زیر بار عضویت کمیته ملی المپیک نرفت. درحالیکه من اعتقاد دارم عضویت هر دو نهاد می‌تواند به فوتبال کمک کند. دبیرکل اسبق کمیته ملی المپیک در گفت و گو با برنامه ورزش و مردم تصریح کرد:  حتی وقتی به صورت همزمان دبیر کمیته و رئیس فدراسیون بودم، یک بار برای پذیرش این موضوع با فیفا نامه نگاری کردم اما با وجود خواهش من قبول نکرد کمیته عضو مجمع شود. در این دوره هم خود فدراسیون می‌خواست کمیته عضو مجع شود اما باز هم فیفا قبول نکرد. کفاشیان درباره ادعای رضا صالحی امیری مبنی بر اینکه فیفا با عضویت کمیته در مجمع فدراسیون فوتبال موافق است، توضیح داد: فیفا اعلام کرده این کمیته هم می تواند به صورت افتخاری در مجمع شرکت کند اما این امر به معنی عضویت نیست. فیفا اعلام کرده همانگونه که وزیر و معاون وزارت ورزش با حذف از ترکیب اعضای مجمع به شکل افتخاری در مجمع شرکت کنند،  نماینده کمیته هم می تواند چنین حضوری داشته باشد اما در آینده با تغییر نظر فیفا و موافقت مجمع، کمیته المپیک هم می تواند عضو  مجمع فدراسیون فوتبال باشد. وی درباره اینکه آیا با تغییر تعداد اعضای مجمع به 89 نفر، تضمینی وجود دارد که یک نفر با رایزنی دست کم با 45 رای رئیس فدراسیون شود، گفت: نیازی نیست در ابتدای ورود به انتخابات این تعداد رای داشته باشند. اعضای مجمع باید از فرد نامزد شناخت داشته  باشند و خودش هم در مسائل سیاسی، اقتصادی، ورزشی و ... صاحب نظر باشد. سپس با ارائه برنامه‌ها خود اعضای مجمع می توانند درباره انتخاب یک فرد نظر بدهند. ضمن اینکه هر استانی خودش مجمعی 7-6نفره دارد که با همفکری به یک نامزد رای می‌دهند. نایب رئیس اول فدراسیون فوتبال ادامه داد: کار سخت تر نشده زیرا یک گروهی نظرات خود را به هم انتقال می‌دهند. امکان دارد رای گیری به دور دوم کشیده شود. فکر نمی‌کنم با 89 نفر شدن تعداد اعضای مجمع مشکل خاصی پیش بیاید. من با بهاروند صحبت کردم و گفتم آرا را مهر و پلاک نکنید و مثلا 30-20 نفر معرفی شوند. هر عضو مجمع باید فردی را معرفی کند اما این امر به معنی رای دادن به آن گزینه نیست. فقط یک فردی معرفی می‌شود و در زمان برگزاری انتخابات رای مخفی قطعی می‌شود. کفاشیان درباره  اینکه حضور افراد فوتبالی مانند علی کریمی در انتخابات فدراسیون می تواند به این رشته کمک کند، گفت:  به نظر  من همین گونه است. هر کسی در خودش توانایی خدمت و اداره فدراسیون را می بیند باید برنامه هایش را بدهد و باید به افراد فوتبالی فضا داد. قطعا اعضای مجمع هم برای حضور در انتخابات هزینه و سرمایه گذاری کرده و کار می‌کنند. مطئمن باشید اگر حس کنند فرد فوتبالی برنامه دارد، قطعا به سمت رای دادن به وی می‌روند. همه باید از منتخب مجمع حمایت کرده و به رای اعضای مجمع احترام بگذارند. سایر مسائل را باید کنار گذاشت زیرا اداره فوتبال خیلی سخت است. امیدوارم انتخابات به خوبی انجام شود تا با مشخص شدن تکلیف فوتبال بتوانیم دست آوردهای خوبی در آینده داشته باشیم. انتهای پیام/",
    "label": "ورزشی"
  },
  {
    "text": "عنوان: ویژگی های ورق آهن خوب چیست؟\nخلاصه: آیا می دانید ویژگی های یک ورق آهن خوب چیست ؟ در ابتدا برای بیان ویژگی های یک ورق آهن خوب باید به بررسی اینکه ورق آهن چیست ؟ چه انواعی دارد ؟ و تحلیل و بیان ویژگی ها و کاربردهای هریک از آنها بپردازیم.\nمتن: ویژگی های ورق آهن خوب آیا می دانید ویژگی های یک ورق آهن خوب چیست ؟ در ابتدا برای بیان ویژگی های یک ورق آهن خوب باید به بررسی اینکه ورق آهن چیست ؟ چه انواعی دارد ؟ و تحلیل و بیان ویژگی ها و کاربردهای هریک از آنها بپردازیم. ورق آهن چیست ؟ ورق آهن به نوعی آلیاژ گفته می شود که پایه آن آهن است و در صنایع مختلف پرکاربرد و مورد استفاده می باشد. ورق آهن به دو دسته کلی ورق نورد سرد و ورق نورد گرم تقسیم می‌شود، یعنی ورق آهن هایی که به روش نورد سرد تولید می شوند و ورق آهن هایی که به روش نورد گرم تولید می شوند در نتیجه ورق آهن انواع گوناگونی دارد که هر یک با ویژگی های منحصر به فرد خود در قسمت های مختلفی از صنایع متفاوت مورد استفاده قرار می گیرند. می توان بیان داشت که امروزه با گسترش، رشد و پیشرفت  صنایع مختلف تولید و خرید و فروش ورق آهن به ویژه خرید ورق سیاه روند صعودی داشته است و ورق های فولادی جایگاه ویژه ای را در صنعت  به خود اختصاص داده اند. انواع ورق آهن از انواع ورق آهن می توان به موارد زیر اشاره کرد : ورق سیاه ورق روغنی ورق گالوانیزه ورق رنگی ورق سیاه ورق سیاه به ورق هایی گفته می شود که با روش نورد گرم تولید می شوند. ورق سیاه در صنایعی از جمله صنعت ساختمان، تانکر سازی، خودروسازی، مخازن خاص، کشتی سازی و لوله سازی مورد استفاده قرار می گیرد بنابراین اگر به دنبال اصلی ترین ورق های آهن موجود در بازار هستید ورق های سیاه را به شما پیشنهاد می کنیم. مسئله دیگری که شایان توجه است تولید این ورق در ایران است، درواقع بخش عمده و عظیمی از ورق سیاه در ایران و در کارخانه هایی از جمله : فولاد مبارکه اصفهان، فولاد اکسین، ورق کاویان، نورد لوله اهواز که  از کارخانه‌های معتبر تولید فولاد و ورق سیاه در ایران هستند تولید می شود ، اما به طور کلی اصلی ترین تولید کننده ورق سیاه در ایران، کارخانه فولاد مبارکه اصفهان است  و خرید ورق سیاه اصفهان از عرضه کنندگان کشور امکان پذیر است.  ورق روغنی ورق روغنی به ورق هایی گفته می شود که با روش نورد سرد تولید می شوند به گونه ای که در بازار به ورق فولادی سرد نیز معروف هستند. این ورق ها به سه دسته کلی : ورق روغنی st12 ، ورق روغنی st13 و ورق روغنی st14 تقسیم می شوند. از جمله کاربردهای ورق روغنی می توان به موارد زیر اشاره کرد : تولید بدنه کابینت ، ساخت در و پنجره ، تولید قطعات صنعتی و غیره اشاره کرد. ورق گالوانیزه در حقیقت ورق آهنی که سطحآن توسط لایه ای از فلز روی پوشیده شود ورق گالوانیزه نام دارد. از جمله موارد استفاده این ورق می توان به تولید کانال کولر، شیروانی لوله های آب و جاهایی که امکان ارتباط با آب و خوردگی وجود دارد اشاره کرد. ورق رنگی ورق رنگی نوعی ورق گالوانیزه است که به آن ورق رنگی گالوانیزه نیز گفته می شود. از جمله کاربردهای این نوع از ورق آهن می توان به استفاده آن در صنایعی از جمله : تولید لوازم خانگی ، صنایع ساختمانی ، صنایع فزی و صنعت حمل و نقل اشاره کرد. ورق آهن مناسب را از کجا تهیه کنیم ؟ اگر به دنبال خرید ورق سیاه و به طور کلی ثبت سفارشات عمده ورق آهن و سایر مقاطع آهنی در کمترین زمان ممکن و بالاترین کیفیت هستید ، ورق ایران  گزینه مناسبی برای  تامین نیازهای شما است . ورق ایران تامین کننده  و تولید کننده  کالا با بهترین کیفیت، مناسب ترین قیمت و ارائه خدمات پایدار به مشتریان خود است و خود را نسبت به رضایت مشتریان خود وفادار می داند.",
    "label": "اقتصادی"
  },
  {
    "text": "عنوان: اعلام داوران ۵ بازی از هفته بیست و هفتم لیگ برتر/قضاوت منصوریان و عرب براقی برای سرخابی‌ها\nخلاصه: کمیته داوران فدراسیون فوتبال اسامی داوران ۵ مسابقه از هفته بیست و هفتم لیگ برتر را اعلام کرد.\nمتن: به گزارش خبرگزاری فارس و به نقل از سایت فدراسیون فوتبال، رقابت‌های هفته بیست و هفتم لیگ برتر روز شنبه، نوزدهم تیر ماه آغاز می‌شود. کمیته داوران فدراسیون فوتبال اسامی داوران ۵ مسابقه را به شرح زیر اعلام کرد: سایپا-استقلال مرتضی منصوریان-یعقوب سخندان-جعفر مهاجر-ناصر جنگی ناظر:فریدون اصفهانیان تراکتورسازی تبریز- گل گهر سیرجان رضا کرمانشاهی-حسن یوسفی-محسن بابایی-محمد حسین ترابیان ناظر:علی نقی مصطفی نژاد فولاد مبارکه سپاهان-صنعت نفت آبادان سیدرضا مهدوی-احد سلطانی-محمد صالح عرب آبادی-فرهاد امینی ناظر:حاتم بک پور پرسپولیس- آلومینیوم اراک امیر عرب براقی-مهدی عالیقدر-امیر م.حمد داودزاده-مهدی اجاقی ناظر:رضا سخندان فولاد خوزستان-ماشین سازی تبریز امیر ایار-علی اکبر عظیم پور-هیوا بهمنی-فرزاد منصوری ناظر:محسن قهرمانی انتهای پیام/",
    "label": "ورزشی"
  },
  {
    "text": "عنوان: جشنواره نوروزی کارگزاری آگاه آغاز شد\nخلاصه: کارگزاری آگاه به عنوان یکی از برترین کارگزارهای بورس در کشور به مناسبت سال 1400 تصمیم دارد، هدایای ارزشمندی را به مشتریان و کاربران باشگاه تخصیص دهد.\nمتن: اخبار شرکتها؛ کارگزاری آگاه به عنوان یکی از برترین کارگزارهای بورس در کشور به مناسبت سال 1400 تصمیم دارد هدایای ارزشمندی را به مشتریان و کاربران بآشگاه تخصیص دهد. تمامی افراد، فارغ از این که مشتری آگاه باشند یا نه، تنها با عضویت در باشگاه می‌توانند در این جشنواره شرکت و شانس خود را امتحان کنند. در ادامه قصد داریم به خدمات برتر کارگزاری آگاه در بازار سرمایه اشاره کنیم تا با آگاهی بیشتری در این جشنواره شرکت کنید و از جوایز ارزشمند آن بهره‌مند شوید. برای شرکت در این جشنواره کافی است کاربر سایت بآشگاه مشتریان کارگزاری آگاه باشید. مهلت شرکت در جشنواره از تاریخ 21/12/1399 الی 09/01/1400 در نظر گرفته شده است. وارد سایت بآشگاه شوید و با توجه پیامی که نمایش داده می‌شود، گردونه شانس خود را بچرخانید تا شانس خود را امتحان کنید. سه گردونه طلایی، نقره‌ای و برنزی در نظر گرفته شده است و افراد بسته به سطحی که در بآشگاه دارند، می‌توانند شانس خود را در یکی از گردونه‌ها امتحان کنند: سطوح 0 تا 4 گردونه برنزی، سطوح 5 تا 8 گردونه نقره‌ای و سطوح 9 و 10 گردونه طلایی. جوایز عیدانه آگاه به شرح زیر است: وجه نقد باشگاه ارائه دوره‌های آموزشی رایگان ارائه بسته‌های تحلیل-مشاوره‌ای در حوزه معاملات بورسی (بسته‌های همفکران) افزایش سطح بآشگاهی و بهره‌مندی از تسهیلات و تخفیفات بیشتر در کارگزاری آگاه در طول مدت جشنواره، مسابقاتی با امتیازات بالا برگزار می‌شود؛ بنابراین اگر در سطوح پایین بآشگاه قرار دارید یا به تازگی برای عضویت اقدام کرده‌اید، نگران کم بودن امتیاز خود نباشید! می‌توانید در این مسابقه‌ها شرکت کنید، امتیاز و سطح خود را ارتقا دهید و سپس شانس خود را برای دریافت هدیه‌های نفیس‌تر امتحان کنید. البته به یاد داشته باشید که در این جشنواره همه برنده هستند و همه هدیه می‌گیرند! بنابراین می‌توانید همین حالا برای عضویت در بآشگاه اقدام کنید و ضمن شرکت در جشنواره نوروزی، از مزایا و امکانات متعدد بآشگاه برخوردار شوید. در ادامه ویژگی‌های بآشگاه را به شما معرفی می‌کنیم. بآشگاه مشتریان کارگزاری آگاه چه خدماتی ارائه می‌دهد؟ سایت بآشگاه بستری برای ارائه تمام خدمات و تسهیلات در حوزه بازار سرمایه است. هر شخصی به راحتی این امکان را دارد که با ثبت‌ نام در این سایت، از تمامی خدمات و مزایا به راحتی بهره‌مند شود و لزومی ندارد حتما مشتری آگاه باشد (البته به مشتریان آگاه امکانات بیشتری ارائه می‌شود). با عضویت در بآشگاه علاوه بر دریافت خدمات متنوع، هوش مالی و دانش و اطلاعات خود را افزایش می‌دهید و قله توانایی خود صعود می‌کنید. هر کارگزار بورس به عنوان وظیفه اصلی خود باید دارای یک سامانه معاملات آنلاین باشد که مشتریان به راحتی بتوانند از این طریق به خریدوفروش سهام در بازار بورس بپردازند. علاوه بر این یک سری خدمات هم هست که بنا به توانایی و امتیازات کارگزاری‌ها در بازار برای مشتریان قابل ارائه است. کارگزاری آگاه به عنوان یک کارگزاری بزرگ و ممتاز در سطح کشور، خدماتی نظیر بسته‌های اعتباری، وام قرض‌الحسنه، دوره‌های آموزشی، بسته‌های تحلیل_مشاوره‌ای در خصوص معاملات در بازار و ... ارائه می‌دهد. به منظور آشنایی بیشتر با این خدمات در این بخش به صورت مختصر به هر کدام از آن‌ها می‌پردازیم: بسته‌های اعتباری: بسته‌های اعتباری یکی از خدمات ممتاز کارگزاری آگاه است که با داشتن شروط لازم، مشتریان می‌توانند از این بسته‌های اعتباری به منظور انجام معاملات در بازار بورس بهره‌مند شوند. برای استفاده از بسته‌های اعتباری باید 3 شرط مهم را رعایت کنید: داشتن ریال بآشگاه در حساب کاربری به منظور خرید بسته‌های اعتباری امضای قرارداد اعتباری در یکی از شعب کارگزاری آگاه (بدون هزینه و یک‌مرتبه در سال) داشتن ارزش تضمین به اندازه کافی در پرتفوی بورسی وام قرض‌الحسنه: در مواردی شاهد این هستیم که وجه نقد معامله‌گران مدتی در حساب کارگزاری می‌ماند. یعنی افراد حساب معاملاتی خود را شارژ می‌کنند اما با آن سهامی نمی‌خرند یا سهم خود را فروخته‌اند و قبل از اقدام به خرید سهام جدید، وجه نقد مدتی در حساب معاملاتی باقی می‌ماند. کارگزاری آگاه با محاسبه رسوب پول، امکان دریافت وام قرض‌الحسنه و بدون بهره را برای افراد فراهم می‌کند. استفاده از وام قرض‌الحسنه در حساب بآشگاه مشتریان کارگزاری آگاه مستلزم رعایت سه شرط است که در این بخش به آن‌ها اشاره خواهیم کرد: بآشگاه باید سطح 5 به بالا باشد. امضای قرارداد اعتباری در یکی از شعب کارگزاری آگاه (بدون هزینه و یک‌مرتبه در سال) داشتن ارزش تضمین به اندازه کافی در پرتفوی بورسی بسته‌‌های مشاوره‌ای – تحلیلی: در بخش بسته‌های مشاوره‌ای و تحلیلی نیز همانند سایر بخش‌ها، می‌توان با استفاده از تخفیف سطح خود، از موجودی بآشگاه یا حساب کاربری سایت همفکران، نسبت به خرید بسته‌های مشاوره‌ای -تحلیلی اقدام نمود. چنانچه موجودی ریالی مشتری/کاربر در بآشگاه کافی باشد، می‌تواند با انتخاب پرداخت از ریال بآشگاه بسته خود را از طریق موجودی بآشگاه خود خرید کند. در غیر این صورت می‌تواند بسته مورد نظر را انتخاب و گزینه پرداخت را کلیک کند. در این صورت درخواست شما در فرآیند بعدی از طریق سایت همفکران قابل خرید خواهد بود. دوره‌های آموزشی: کارگزاری آگاه با تجربه چندین ساله در بازار سرمایه، خدمات آموزشی بی‌نظیری را به علاقه‌مندان این حوزه ارائه می‌دهد؛ دوره‌های آموزشی متنوع با استفاده از دانش و تجربه برترین مدرسان بازار سرمایه که شرکت در آن‌ها می‌تواند منجر به موفقیت سرمایه‌گذاران در بورس شود. برای ثبت نام در بآشگاه و دریافت هدایای عیدانه سده آگاهی، کلیک کنید. انتهای پیام/ب",
    "label": "اقتصادی"
  },
  {
    "text": "عنوان: انتصاب مشاور در امور ویژه رئیس سازمان اداری و استخدامی\nخلاصه: معاون رئیس‌جمهور و رئیس سازمان اداری و استخدامی کشور طی حکمی، مهدی مشفق را به عنوان «مشاور رئیس سازمان در امور ویژه» منصوب کرد.\nمتن: به گزارش خبرگزاری فارس به نقل از روابط‌عمومی سازمان اداری و استخدامی، میثم لطیفی در این حکم از همۀ معاونان و رؤسای امور سازمان خواسته است، ضمن هماهنگی و همراهی کامل، وی را در تحقق اهداف و برنامه‌های سازمان یاری کنند. معاون رئیس‌جمهوری و رئیس سازمان اداری و استخدامی در این حکم بر توجه کامل به اصول دولت مردمی همچون «عدالت‌محوری»، «روحیۀ انقلابی»، «مردم‌داری»، «پاکدستی»، «فسادستیزی» و «قانون‌مداری» در راستای تحقق آرمان‌های نظام اسلامی، به‌ویژه بیانیه گام دوم انقلاب تأکید کرده است. مهدی مشفق، دانش‌آموختۀ دورۀ دکتری مدیریت بازرگانی، گرایش سیاستگذاری بازرگانی از دانشگاه علامه طباطبایی است و پیش از این به عنوان معاون توسعه مدیریت و منابع کانون پرورش فکری کودکان و نوجوانان، معاون اداری و مالی کانون زبان ایران، معاون دانشجویی و فرهنگی دانشگاه امام صادق (ع)، مدیرکل طرح و برنامه و مدیرکل دانشجویی دانشگاه امام صادق (ع)  فعالیت داشته است. از جمله سوابق علمی و پژوهشی وی می‌توان به ترجمه کتاب‌های «مفاهیم کلیدی مدیریت منابع انسانی» و «مفاهیم کلیدی مدیریت استراتژیک» و تألیف چندین مقالۀ علمی - پژوهشی در حوزۀ منابع انسانی و مدیریت استراتژیک و تدریس در این حوزه اشاره کرد. انتهای پیام/ب",
    "label": "اقتصادی"
  },
  {
    "text": "عنوان: آخر هفته مهمان «ارواح سنگی» باشید/تنفس هوای پاک در «واریش»\nخلاصه: ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم.\nمتن: گروه تفریح و نشاط: عدم شناخت پایتخت نشین ها از مناطق تفریحی در تهران باعث شده تا گزینه های تفریحی خود را در شرایط کرونایی به شمال کشور محدود کنند، این در حالی است که ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم. ما در این گزارش به شما تعدادی از مناطق تفریحی اطراف تهران را معرفی می کنیم تا بنا به شرایط خود یکی از آن ها را انتخاب کرده و آخر هفته خوشی را در کنار خانواده رقم بزنید. روستای واریش با فاصله اندکی از شهر و در شمال غرب تهران، منطقه ای زیبا وجود دارد که هوای پاک آن تصور نزدیکی این منطقه با تهران را غیرممکن می کند.  روستایی در جوار وردیج به نام واریش که به دلیل داشتن آب وهوای خنکی که دارد، بهترین انتخاب برای گردشگری های تابستانی به شمار می رود،‌ تا جایی که در زمستان ها باعث کوچ روستاییان از این منطقه می شود. این روستای بکر و زیبا محل خوبی برای گذراندن یک آخر هفته به یادماندنی به شرط رعایت پروتکل های بهداشتی است،‌ چشمه واریش یکی از جاذبه های گردشگری این روستا به شمار می رود و خنکای آب آن گرمای تابستان را برایتان دلنشین می کند.  برای رفتن به این منطقه می توانید در انتهای اتوبان همت با ورود به بلوار پژوهش و رسیدن به شهرک دانشگاه شریف به خیابان شهید اردستانی وارد شوید. در انتهای شمالی خیابان تابلوی کوچک سفید رنگی با عنوان «روستای وردیج – روستای واریش» وجود دارد که ابتدای جاده کوهستانی وردیج و واریش را نشان می‌ دهد. در ابتدای ورود به این روستا مبلغ 5 هزار تومان ورودی از هر اتومبیل دریافت می شود، یک کیسه زباله هم از سوی دهیاری واریش در اختیار شما قرار می گیرد تا زباله هایتان را در طبیعت جا نگذارید، نکته جالب توجه جمله ای است که بر روی دیوار نقش بسته: «این روستا رفتگر ندارد، زباله را ببرید.» جاده مسیح ‌الله دین محمد، ارتفاعات پهنه حصار و امامزاده بی‌ بی زرین قمر از جمله جاذبه هایی است که می توانید در سفر به این منطقه از آنها بازدید کنید. روستای ارواح سنگی در همسایگی روستای وردیج و واریش در شمال غرب تهران، یکی از زیباترین مناطق ییلاقی تهران جای گرفته، جایی که به دلیل سنگ ها و صخره های مجسمه ای شکل به روستای ارواح سنگی شهرت یافته است. این روستا با قدمتی کهن زیر مجموعه کن و سولقان محسوب می شود و به دلیل موقعیت جغرافیایی که دارد در بهار و تابستان گردشگران زیادی را به سمت خود می کشاند.  در این منطقه سنگ هایی وجود دارند که به صورت طبیعی شکل و طرح عجیبی به خود گرفته اند، تا جایی که با نگاه کردن به هر یک از سنگ ها تصویری از حیوان و یا جمجمه انسان برایتان تداعی می شود. این روستا بالاتر از وردآورد تهران قرار گرفته، شما می توانید در این سفر یک روزه از جاذبه های دیگر روستا همچون رودخانه های گوارا،  چشمه شاه،‌ آبشار لت مال و چشمه پااورزا هم دیدن کنید. آبشار ایگل این آبشار در دامنه شمال شرق توچال قرار گرفته و یکی از مسیرهای صعود به قله توچال هم محسوب می شود، این منطقه سرشار از درختان و گیاهانی همچون ریواس و پونه است. اگر از جاده لواسان به سمت اوشان حرکت کنید، نرسیده به آهار جاده ای فرعی را می بینید که به روستا و آبشار ایگل می رسد، البته برای رفتن به آبشار باید خودروی خود را پارک کرده و با یک پیاده روی حدوداً دو ساعته خودتان را به این آبشار برسانید.  با توجه به کوهستانی بودن این منطقه،‌ بهار و تابستان بهترین زمانی است که می توانید از ایگل دیدن کنید، حتماً در مسیر پیاده روی مراقب قلوه سنگ ها و صخره های اطراف باشید. اگر تصمیم به کمپ زدن ندارید حتماً دو ساعت قبل از غروب آفتاب اقدام به برگشتن کنید، چرا که با تاریک شدن هوا پیدا کردن مسیر بازگشت سخت خواهد شد. دره آهنگرک حدود 5 کیلومتر بالاتر از فشم و در غرب میگون دره ای قرار گرفته که مسیر بسیاری از کوهنوردانی است که قصد فتح قله آهنگرک را دارند، منطقه ای که حتی بسیاری از طبیعت گردهای نیمه حرفه ای و آماتور هم به دنبال قدم زدن در آن هستند. این منطقه که به دلیل مسیرهای صعب العبور به هیچ عنوان برای سالمندان و کودکان مناسب نیست در فصل بهار و تابستان بیشترین میزان زیبایی خود را به رخ گردشگران می کشاند، برای رسیدن به این منطقه باید از تهران به کیلومتر 30 جاده لشکرگ بروید و از آنجا وارد روستای میگون شوید، 4 کیلومتری شمال غربی میگون دره آهنگرک جا خوش کرده است.  از آنجایی که این دره کنار دو منطقه توریستی میگون و شمشک واقع شده، شما می توانید از جاذبه های گردشگری زیادی همچون آبشار تل تنگه، هفت چشمه میگون، دره هملون و... بازدید کنید. در تمامی این سفرها حتماً لوازم مورد نیاز سفر مثل عینک آفتابی، دارو و لولزم شخصی، لباس مناسب، کرم ضد آفتاب، کفش پیاده روی،‌ غذا، تنقلات و آب آشامیدنی به همراه داشته باشید، به هیچ عنوان وارد باغ ها و زمین های مردم نشوید و در صورت روشن کردن آتش، هنگام ترک محل آن را خاموش کنید. انتهای پیام/",
    "label": "تفریح و نشاط"
  },
  {
    "text": "عنوان: نایلون حبابدار و نکاتی برای خرید:دریا پلاستیک\nخلاصه: تولید نایلون حبابدار استاندارد و سفارشی با کیفیت های متفاوت و در ابعاد و طراحی های دلخواه از دیگر خدمات شرکت دریا پلاستیک است، این مجموعه بزرگ تولید و فروش لفاف های بسته بندی سالهاست که با استفاده از بهترین و مرغوبترین متریال اولیه و تجهیزات پیشترفته و مدرن،  توانسته رضایت مشتریان این محصولات را جلب نماید و به عنوان یک برند معتبر و نام آشنا در این صنعت به ارائه خدمات تولید و عرضه مستقیم نایلون های بسته بندی در انواع مختلف بپردازد.\nمتن: . نایلون حبابدار و نکاتی برای خرید این نوع از نایلون های پلاستیکی ضخیم و باکیفیت را در این مطلب به تفصیل مرور می کنیم و به بررسی شرایط استفاده از آن ها می پردازیم. ضربه یکی از مهمترین دلایل خرابی و آسیب رسیدن به محصولات تولیدی مختلف در حین حمل و نقل کالاست، و استفاده از انواع نایلون حبابدار برای بسته بندی و ضربه گیری مدت هاست که به یکی از متداول ترین  و مطمئن ترین روش های بسته بندی مبدل شده است، و می توان گفت همچنان در سراسر دنیا و تمامی شرکت های پست و ارسال کالا از نایلون حبابدار استفاده می شود، زیرا  این نایلون های پلاستیکی علاوه بر مقاومت در برابر ضربه از محصولات در برابر رطوبت نیز محافظت می کند. هوای محبوس شده در لایه های این نایلون ها باعث می شود در صورت برخورد ضربات ناچیز دوباره محصولات در محل قبیل خود جای بگیرند، و آسیبی آن ها را تهدید نکند، محصولات بسیاری را با استفاده از انواع نایلون حبابدار بسته بندی می کنند، که در ادامه به کاربرد آن ها پرداخته می شود. صنایع تولید کالاهای حساس و شکننده  و مراکز حمل و نقل کالا از مخاطبان اصلی و بالقوه انواع نایلون حبابدار در ابعاد و اشکال مختلف هستند، که عموما ترجیح می دهند، سفارشات خود را به صورت مستقیم و بی واسطه از تولیدکنندگان با مناسب ترین قیمت تهیه نمایند. سایت اینترنتی دریا پلاستیک امکان فروش نایلون حبابدار با کیفیت و بادوام را به صورت حضوری و غیر حضوری برای مخاطبان این محصولات فراهم کرده است. کارشناسان مجرب این مرکز در واحد فروش آماده ارائه توضیحات کامل در رابطه با محصولات و مشاوره های رایگان به مشتریان هستند و تنها با یک تماس با آن ها می توان سفارشات خود را ثبت کرده و در کوتاه ترین زمان ممکن تحویل گرفت. قیمت نایلون حبابدار مناسب نایلون حبابدار در مقایسه با دیگر نایلون های بسته بندی همانند نایلون شیرینگ، استرچ و سلفون و غیره از ساختار و ویژگی های متفاوت تری برخوردار است، در تولید این پوشش های شفاف پلاستیکی در ابتدا مواد و متریال اولیه با نسبت های مشخص وارد دستگاه اکسترود شده و به صورت ورقه ای تغییر شکل می دهند و سپس توسط کلندر در ضخامت های مختلف در می آیند که بسته به نوع نایلون حبابدار این ضخامت ها متفاوت است،  و در نهایت وارد دستگاه خشک کن شده و به صورت رولی در ابعاد و سایز های مشخص بسته بندی می شوند و مجموعه های مختلف تولیدی می توانند به سادگی انواع نایلون حبابدار را در ابعاد استاندارد یا سفارشی از طریق مجموعه های تولید کننده و یا فروشگاه های عرضه محصولات پلاستیکی  و بسته بندی به صورت رولی یا فله ای ( متری، کیلویی) بسته به نیاز خود خریداری نمایند. خرید مستقیم و بی واسطه در کاهش قیمت نایلون حبابدار تاثیر بسزایی دارد و معمولا تمامی مخاطبان این محصولات ترجیح می دهند با حذف واسطه های این بازار به صورت مستقیم با تولید کنندگان در ارتباط باشند و محصولات مورد نظر خود را به قیمت تولیدی تهیه نمایند. قیمت نایلون حبابدار مناسب و با کیفیت به عوامل بسیار زیادی بستگی دارد، زیرا این محصولات پلاستیکی از نظر تولید، سبک طراحی، ابعاد، تراکم و اندازه حباب ها با یکدیگر تفاوت های بسیاری دارند و بدیهی است که قیمت آن ها به موازات افزایش یا کاهش ضریب ایمنی آن ها تغییر نماید. انواع نایلون حبابدار باکیفیت شرایط تولید و ساخت انواع نایلون حبابدار پیش تر توضیح داده شد، در این قسمت از مقاله به معرفی انواع نایلون حبابدار با کیفیت بر حسب روش تولید و قابلیت ضربه گیری آن ها خواهیم پرداخت. این محصولات پلاستیکی را می توان برحسب ضخامت و تعداد لایه ها در گروه های نایلون حباب دار 1 لایه، 2 لایه، 3 لایه و 5 لایه قرار داد، که البته هر کدام از آن ها نیز می توانند از نظر تراکم، ابعاد و تعداد حباب ها طراحی های مختلفی داشته باشند، زیرا صنایع مختلف برای ضربه گیری محصولات حساس، شکننده و لاکچری خود عموما از انواع نایلون حبابدار در اندازه های سفارشی و متناسب با کالاهای خود با حباب های درشت تر و تراکم بیشتر استفاده می کنند، تا ضریب ایمنی محصولات خود را در حمل و نقل ارتقا دهند و با کمترین هزینه محصولات خود را با کیفیت بسیار بالا بسته بندی کرده و در اختیار مشتریان خود در سراسر کشور می گذارند. انواع نایلون حبابدار را می توان در ابعاد استاندارد با اندازه حباب های ریز و درشت بین 5، 10، 15، 20، 25 و 30 میلیمتر تولید و عرضه می شوند و با استفاده از آن ها به راحتی می توان انواع محصولات تولیدی را در ابعاد مشخص بسته بندی نمود. شرکت دریا پلاستیک از معتبرترین مجموعه های تولید انواع نایلون حبابدار در کیفیت ها و طراحی های مختلف است، که با تماس با کارشناسان آن در بخش فروش این مجموعه می توان این محصولات را در ابعاد سفارشی و استاندارد با طراحی های متنوع در قابل انواع پاکت های برش خورده، اشکال هندسی، کیسه، کاور و غیره سفارش داد و در کوتاه ترین زمان ممکن از سراسر کشور تحویل گرفت.  خرید نایلون حبابدار ارزان و باکیفیت نایلون حبابدار یک ضربه گیر مناسب و قوی برای محافظت از انواع محصولات تولیدی است، که تاریخچه ای بسیار طولانی در صنعت بسته بندی و حمل و نقل کالا دارد، اما کاربردهای انواع نایلون حبابدار یا بابل رپ تنها به این حوزه محدود نمی شود و از دیگر موارد استفاده از آن ها می توان به عایق کاری صدا، عایق پنجره، کیسه خواب، جلوگیری از کثیفی و خرابی محصول و بازی و سرگرمی اشاره کرد، علاوه بر این کیفیت بالا و قیمت ارزان انواع نایلون حبابدار سبب شده در اثاث کشی ساختمان ها و بسته بندی لوازم و اشیاء منازل از این محصولات که به صورت کیلویی از طریق فروشگاه های مختلف عرضه می شوند استفاده کرد. مجموعه صنعتی دریا پلاستیک از معتبرترین و خوشنام ترین مراکز خرید نایلون حبابدار ارزان و با کیفیت در ابعاد استاندارد و سفارشی است، که سالهاست در زمینه تولید انواع لفاف های بسته بندی و چسب چاپ خورده فعالیت می کند و کیفیت محصولات آن مورد تایید مخاطبان این بازارها قرار گرفته است. برای دریافت مشاوره های لازم در خصوص محصولات و همین طور خرید آنلاین آن ها تنها کافی است با کارشناسان این مجموعه در بخش فروش تماس بگیرد و یا از طریق وب سایت این مجموعه اطلاعات لازم را در  زمینه تولید و عرضه این محصولات کسب نمایید.  ارسال فوری و مطمئن به سراسر کشور، تضمین اصالت کالا و قیمت بسیار مناسب از مهمترین مزایای خرید آنلاین نایلون حبابدار و دیگر محصولات بسته بندی پلیمری از این مجموعه نام آشنا و معتبر است. https://daryapelastic.com/",
    "label": "اقتصادی"
  },
  {
    "text": "عنوان: آخر هفته مهمان «ارواح سنگی» باشید/تنفس هوای پاک در «واریش»\nخلاصه: ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم.\nمتن: گروه تفریح و نشاط: عدم شناخت پایتخت نشین ها از مناطق تفریحی در تهران باعث شده تا گزینه های تفریحی خود را در شرایط کرونایی به شمال کشور محدود کنند، این در حالی است که ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم. ما در این گزارش به شما تعدادی از مناطق تفریحی اطراف تهران را معرفی می کنیم تا بنا به شرایط خود یکی از آن ها را انتخاب کرده و آخر هفته خوشی را در کنار خانواده رقم بزنید. روستای واریش با فاصله اندکی از شهر و در شمال غرب تهران، منطقه ای زیبا وجود دارد که هوای پاک آن تصور نزدیکی این منطقه با تهران را غیرممکن می کند.  روستایی در جوار وردیج به نام واریش که به دلیل داشتن آب وهوای خنکی که دارد، بهترین انتخاب برای گردشگری های تابستانی به شمار می رود،‌ تا جایی که در زمستان ها باعث کوچ روستاییان از این منطقه می شود. این روستای بکر و زیبا محل خوبی برای گذراندن یک آخر هفته به یادماندنی به شرط رعایت پروتکل های بهداشتی است،‌ چشمه واریش یکی از جاذبه های گردشگری این روستا به شمار می رود و خنکای آب آن گرمای تابستان را برایتان دلنشین می کند.  برای رفتن به این منطقه می توانید در انتهای اتوبان همت با ورود به بلوار پژوهش و رسیدن به شهرک دانشگاه شریف به خیابان شهید اردستانی وارد شوید. در انتهای شمالی خیابان تابلوی کوچک سفید رنگی با عنوان «روستای وردیج – روستای واریش» وجود دارد که ابتدای جاده کوهستانی وردیج و واریش را نشان می‌ دهد. در ابتدای ورود به این روستا مبلغ 5 هزار تومان ورودی از هر اتومبیل دریافت می شود، یک کیسه زباله هم از سوی دهیاری واریش در اختیار شما قرار می گیرد تا زباله هایتان را در طبیعت جا نگذارید، نکته جالب توجه جمله ای است که بر روی دیوار نقش بسته: «این روستا رفتگر ندارد، زباله را ببرید.» جاده مسیح ‌الله دین محمد، ارتفاعات پهنه حصار و امامزاده بی‌ بی زرین قمر از جمله جاذبه هایی است که می توانید در سفر به این منطقه از آنها بازدید کنید. روستای ارواح سنگی در همسایگی روستای وردیج و واریش در شمال غرب تهران، یکی از زیباترین مناطق ییلاقی تهران جای گرفته، جایی که به دلیل سنگ ها و صخره های مجسمه ای شکل به روستای ارواح سنگی شهرت یافته است. این روستا با قدمتی کهن زیر مجموعه کن و سولقان محسوب می شود و به دلیل موقعیت جغرافیایی که دارد در بهار و تابستان گردشگران زیادی را به سمت خود می کشاند.  در این منطقه سنگ هایی وجود دارند که به صورت طبیعی شکل و طرح عجیبی به خود گرفته اند، تا جایی که با نگاه کردن به هر یک از سنگ ها تصویری از حیوان و یا جمجمه انسان برایتان تداعی می شود. این روستا بالاتر از وردآورد تهران قرار گرفته، شما می توانید در این سفر یک روزه از جاذبه های دیگر روستا همچون رودخانه های گوارا،  چشمه شاه،‌ آبشار لت مال و چشمه پااورزا هم دیدن کنید. آبشار ایگل این آبشار در دامنه شمال شرق توچال قرار گرفته و یکی از مسیرهای صعود به قله توچال هم محسوب می شود، این منطقه سرشار از درختان و گیاهانی همچون ریواس و پونه است. اگر از جاده لواسان به سمت اوشان حرکت کنید، نرسیده به آهار جاده ای فرعی را می بینید که به روستا و آبشار ایگل می رسد، البته برای رفتن به آبشار باید خودروی خود را پارک کرده و با یک پیاده روی حدوداً دو ساعته خودتان را به این آبشار برسانید.  با توجه به کوهستانی بودن این منطقه،‌ بهار و تابستان بهترین زمانی است که می توانید از ایگل دیدن کنید، حتماً در مسیر پیاده روی مراقب قلوه سنگ ها و صخره های اطراف باشید. اگر تصمیم به کمپ زدن ندارید حتماً دو ساعت قبل از غروب آفتاب اقدام به برگشتن کنید، چرا که با تاریک شدن هوا پیدا کردن مسیر بازگشت سخت خواهد شد. دره آهنگرک حدود 5 کیلومتر بالاتر از فشم و در غرب میگون دره ای قرار گرفته که مسیر بسیاری از کوهنوردانی است که قصد فتح قله آهنگرک را دارند، منطقه ای که حتی بسیاری از طبیعت گردهای نیمه حرفه ای و آماتور هم به دنبال قدم زدن در آن هستند. این منطقه که به دلیل مسیرهای صعب العبور به هیچ عنوان برای سالمندان و کودکان مناسب نیست در فصل بهار و تابستان بیشترین میزان زیبایی خود را به رخ گردشگران می کشاند، برای رسیدن به این منطقه باید از تهران به کیلومتر 30 جاده لشکرگ بروید و از آنجا وارد روستای میگون شوید، 4 کیلومتری شمال غربی میگون دره آهنگرک جا خوش کرده است.  از آنجایی که این دره کنار دو منطقه توریستی میگون و شمشک واقع شده، شما می توانید از جاذبه های گردشگری زیادی همچون آبشار تل تنگه، هفت چشمه میگون، دره هملون و... بازدید کنید. در تمامی این سفرها حتماً لوازم مورد نیاز سفر مثل عینک آفتابی، دارو و لولزم شخصی، لباس مناسب، کرم ضد آفتاب، کفش پیاده روی،‌ غذا، تنقلات و آب آشامیدنی به همراه داشته باشید، به هیچ عنوان وارد باغ ها و زمین های مردم نشوید و در صورت روشن کردن آتش، هنگام ترک محل آن را خاموش کنید. انتهای پیام/",
    "label": "تفریح و نشاط"
  },
  {
    "text": "عنوان: قول نوبخت برای پیگیری اعطای تنفس خوراک به پتروپالایشگاه‌ها/ شاهد کم‌کاری دولت در اجرای قانون هستیم\nخلاصه: رئیس کمیسیون انرژی مجلس گفت: ما برای تعیین تکلیف تنفس خوراک پتروپالایشگاه‌ها به صورت حضوری با دکتر نوبخت، رئیس سازمان برنامه و بودجه صحبت کردیم و قرار شد موضوع را پیگیری کنند تا صندوق توسعه ملی هرچه سریع‌تر جلسه‌ای  برگزار کند.\nمتن: فریدون عباسی رئیس کمیسیون انرژی مجلس شورای اسلامی در گفت‌وگو با خبرنگار اقتصادی خبرگزاری فارس درباره ضرورت اعطاء تنفس خوراک به واحدهای پتروپالایشگاهی از سوی صندوق توسعه ملی گفت: اعطاء تنفس خوراک به واحدهای پتروپالایشگاهی از سوی صندوق توسعه ملی، موضوع بسیار مهم و حیاتی برای کشور است. درحال حاضر علی رغم وجود صراحت‌های قانونی برای این موضوع، شاهدکم‌کاری در این زمینه هستیم. وی ادامه داد: در طرح حمایت از توسعه صنایع پایین‌دستی نفت خام و میعانات گازی با استفاده از سرمایه‌گذاری مردمی که سال ۱۳۹۸ به تصویب مجلس شورای اسلامی رسیده است، تاکید شده، صندوق توسعه ملی به طرح‌های سرمایه‌گذاری ساخت پتروپالایشگاه از محل منابع خود، تنفس خوراک دهد. *نوبخت قول داد که پیگیر اعطای تنفس خوراک به پتروپالایشگاه‌ها باشد عباسی در ادامه تصریح کرد: در حال حاضر وزارت نفت چند طرح ساخت پتروپالایشگاه را به صندوق توسعه ملی معرفی کرده است، ولی صندوق توسعه ملی جلسه‌ای در این خصوص تشکیل نمی‌دهد. در همین راستا، کمیسیون انرژی مجلس به وزارت نفت و صندوق توسعه ملی نامه زده است. ما به صورت حضوری هم با دکتر نوبخت، رئیس سازمان برنامه و بودجه صحبت کردیم و قرار شد موضوع را پیگیری کنند تا صندوق توسعه ملی هرچه سریع‌تر جلسه‌ای در این خصوص برگزار کند. رئیس کمیسیون انرژی مجلس در پایان تصریح کرد: درحال حاضر که در فروش نفت خام به مشکل خورده‌ایم، باید به سمت تکمیل زنجیره ارزش نفت و تولید فراورده‌های نفتی حرکت کنیم. اختصاص تسهیلات به بخش خصوصی جهت سرمایه‌گذاری در توسعه واحدهای پتروپالایشگاهی از جمله قدم‌های اولیه در این زمینه است. صندوق توسعه هرچه سریع‌تر باید نسبت به این موضوع اقدام کند. *آیا نوبخت اشتباه خود را در به تعویق انداختن تصویب تنفس خوراک پتروپالایشگاه‌ها جبران می‌کند؟ شایان ذکر است که تعیین تکلیف نهایی موضوع تنفس خوراک پتروپالایشگاه‌ها در جلسه قبلی صندوق توسعه ملی با مخالفت محمدباقر نوبخت رئیس سازمان برنامه و بودجه از دستور کار خارج شد و به تعویق افتاد. مالک شریعتی سخنگوی کمیسیون انرژی مجلس درباره این موضوع گفت: «در جلسه‌ای که در اوایل مهرماه سال جاری تشکیل شد پرداختن به موضوع تنفس خوراک در دستور جلسه قرار گرفته بود. آقای زنگنه درباره ضرورت تعیین سهم سالانه تنفس خوراک نکات خود را بیان کرده و جدول پیشنهادی وزارت نفت در این باره را ارائه کردند، اما آقای نوبخت با این موضوع مخالفت کردند و با مخالفت آقای روحانی این موضوع باز هم تعیین تکلیف نشد تا اجرای این قانون همچنان در هاله‌ای از ابهام قرار بگیرد». حال باید دید رئیس سازمان برنامه و بودجه که باعث تعویق افتادن مجدد این طرح برای 6 ماه شده است، چه اقدامی برای تعیین تکلیف تنفس خوراک پتروپالایشگاه‌ها در جلسه صندوق توسعه ملی خواهد کرد. با توجه به اعلام آمادگی بخش خصوصی برای ساخت پالایشگاه به نظر می‌رسد هر روز تاخیر در تصویب تنفس خوراک، عقبگرد در مسیر رهایی از خام‌فروشی نفت محسوب می‌شود که دولت می‌تواند از آن جلوگیری کند. انتهای پیام/",
    "label": "اقتصادی"
  },
  {
    "text": "عنوان: تأثیرات منفی گردشگری غیرمسئولانه بر پارک‌‌های ملی/چه راهکارهایی مؤثر است؟\nخلاصه: پارک‌های ملی اغلب جاذبه‌های اصلی گردشگری هستند که در مناطق نسبتاً دور افتاده و حاشیه‌نشین واقع شده‌اند و فرصت‌های زیادی را برای تفریح، آموزش و ارتباط با طبیعت ارائه می‌دهند.\nمتن: به گزارش خبرنگار اجتماعی خبرگزاری فارس،‌ بازدیدکنندگان از پارک‌های ملی می‌توانند تأثیراتی منفی را بر محیط طبیعی آن مکان مانند تخریب اکوسیستم و قطع یا مختل کردن چرخه‌های طبیعی برجا بگذارند.  بنابراین، مدیران پارک‌ها باید اطلاعات ثابت و دقیقی در مورد ویژگی‌های بازدیدکنندگان داشته باشند تا بتوانند این مناطق را به درستی مدیریت و حفاظت کنند. بامداد رجبی،‌کارشناس ارشد برنامه‌ریزی گردشگری طی یادداشتی در این زمینه،‌ به راهکارهای کاهش تأثیرات منفی گردشگری بر پارک‌های ملی اشاره کرده است. وی در این یادداشت چنین نوشته است: «اتحادیۀ بین‌المللی حفاظت از طبیعت، پارک ملی را به عنوان یک منطقه حفاظت‌شده طبیعی تعریف می‌کند که عمدتاً برای حفاظت از اکوسیستم و تفریح ​​اداره می‌شود. گردشگری یکی از بزرگ‌ترین صنایع جهان است و مسافران به دلیل داشتن مناظر آرام از پارک‌های ملی دیدن می‌کنند.ژ، در حالی که دوست دارند این محیط‌های طبیعی را در شرایط دست‌ نخورده خود ببینند، اما اغلب اوقات بر تخریب این پارک‌ها می‌افزایند. گردشگران می‌توانند از جهات مختلف به محیط‌زیست آسیب برسانند و حتی ممکن است از کاری که انجام می‌دهند بی‌اطلاع باشند، در بازدید از پارک‌ها اقداماتی مانند زیر پا گذاشتن پوشش گیاهی بر نابودی زمین می‌افزاید. به‌دلیل حجم زیاد گردشگری در پارک‌های ملی، مشکلات زیادی به‌ وجود می‌آید، باید متذکر شد که تاثیر منفی گردشگری غیرمسئولانه بر این مکان‌ها یک مشکل جهانی است. معمولاً گردشگران از ارزشمندی این مناطق بی اطلاع و از میزان آسیبی که به این مناطق وارد می‌کنند، بی‌خبر هستند، این در حالی است که دوستداران و حامیان محیط‌زیست، اغلب گردشگران غیرمسئول را «آفت» محیط‌زیست می‌دانند. ممکن است برخی از گردشگران هنوز به رویکرد «انسان‌محور» به طبیعت اعتقاد داشته باشند، این بدان معناست که آن‌ها معتقدند طبیعت فقط برای خدمت به منافع بشر و ارتقای رفاه انسان‌ها به وجود آمده است. در این نگرش، نگرانی برای محیط زیست بسیار اندک است و اهمیت و رفاه انسان «هدف نهایی» است، با اینکه حقوق طبیعت و محیط طبیعی با گذشت زمان اهمیت بیشتری یافته اما هنوز کسانی هستند که به طبیعت اعتنایی ندارند و آن را نابود می‌کنند. تأثیرات منفی گردشگران غیرمسئول بر پارک‌های ملی به صورت سه مشکل اصلی نمایان می‌شود: کاهش منابع ملی، آلودگی و تاثیرات فیزیکی. گردشگری غیرمسئولانه باعث تخریب زمین، اختلال و نابودی اکوسیستم‌ها، آلودگی هوا، تولید و پخش زباله می‌شود، همه این موارد نه‌ تنها سلامت زمین را به خطر می‌اندازند، بلکه خطرات دیگر را نیز به همراه دارند. با افزایش تعداد بازدیدکنندگان از این پارک‌ها، ازدحام جمعیت به یک مشکل بزرگ تبدیل می‌شود، این ازدحام می‌تواند توانایی لذت بردن از این مناطق دیدنی و همچنین کیفیت منابع طبیعی پارک‌ها را کاهش دهد. اگر بازدید کنترل نشده باشد یا بازدیدکنندگان از زمین چشم‌اندازها بیش از حد استفاده کنند، این اماکن می‌توانند تخریب شوند. شلوغی همچنین می‌تواند مقادیر زیادی استرس، ناراحتی، عصبانیت و سایر نگرش‌ها را ایجاد کند. بازدید مداوم گردشگران می‌تواند حیات‌وحش و چرخه پرورش حیوانات را به‌ طرز شدیدی مختل کند و رفتارهای طبیعی آن‌ها را تغییر دهد، با شروع ازدحام رفتار حیوانات تغییر می‌کند. مثلاً الگوهای لانه‌سازی پرندگان تغییر می‌کند و نهایتاً تعداد حیوانات در بدترین حالت کاهش می‌یابد. بسیاری از پارک‌های ملی دارای امکانات گردشگری هستند، مانند سرویس‌های بهداشتی یا مراکز اطلاع رسانی، این امکانات و ساخت و سازها بر زمین تأثیر می‌گذارد و چشم اندازهای طبیعی منطقه را کاهش داده و منتج به تخریب زیبایی نیز می‌شوند. اگرچه بسیاری از امکانات گردشگری در پارک‌های ملی سعی می‌کنند با طبیعت هم‌نشینی مسالمت‌آمیز داشته باشند اما همیشه با مناطق اطراف هماهنگ نیستند، وجود وسایل نقلیه همچون اتومبیل، اتوبوس و وسایل تفریحی دیگر، می‌تواند باعث آلودگی صوتی شود. این وسایل نقلیه می‌توانند استرس و کاهش شنوایی را برای انسان ایجاد کنند و همچنین باعث ناراحتی حیوانات وحشی شوند. این صداها می‌توانند باعث شوند حیوانات «الگوهای فعالیت طبیعی» خود را تغییر دهند، تأثیرات بازدیدکنندگان، ناشی از مواردی مانند پیاده روی، استفاده از وسایل نقلیه و دوچرخه سواری، تأثیرات منفی زیادی در پارک‌های ملی دارد، پوشش گیاهی زیر پا گذاشته می‌شود، در نتیجه خاک تحت تأثیر قرار گرفته و منجر به افزایش فرسایش می‌شود. راهکارهای کاهش تاثیرات منفی گردشگری بر پارک‌های ملی ۱- اولین قدم برای حفظ پارک ملی که از آن دیدن می‌کنید این است که از قبل برنامه‌ریزی کرده و آماده باشید. اطمینان حاصل کنید که مقررات و دستورالعمل‌های پارک شناخته شده است و آگاهی از آنچه در آن پارک می‌توان و نمی‌توان انجام داد وجود دارد. ۲- تعداد گردشگران برای بازدید از پارک‌ها محدود باشند. ۳- اِعمال مجازات برای کسانی که تابع قوانین نیستند، نیز می‌تواند به حداقل رساندن خسارت کمک کند. ۴- دوره‌های آموزشی، عامل مهمی در کاهش تأثیرات منفی است. شروع آموزش در سنین پایین به نسل‌های آینده اجازه می‌دهد تا اهمیت کمک به محیط زیست را درک کنند. ۵- استفاده از راهنما می‌تواند به ایجاد آگاهی کمک کند و با پیروی از کسی که راه خود را می‌شناسد، ممکن است تأثیرات کاهش یابد. ۶- سرانجام، در دسترس قرار دادن سطل‌های زباله در مناطق و قرار دادن تابلوهایی مانند «زباله نریزید» می‌تواند در کاهش این تأثیرات موثر باشد. یادگیری و آموزش دیگران در مورد این اصول ساده می‌تواند بسیاری از پارک‌های ملی را از تأثیرات منفی محافظت کند. هنگامی که دانش به دست آمد، تشخیص آنچه اتفاق می‌افتد و انجام هر کاری در مورد آن آسان‌تر است. برای تربیت افراد از سنین پایین باید قدم‌هایی برداشته شود تا آن‌ها اهمیت را تشخیص داده و در بزرگسالی به آن عمل کنند. اگر ما به آموزش جوانان خود ادامه دهیم، آن‌ها معلم خواهند شد و نسل‌های آینده اهمیت محافظت از این پارک‌های ملی را می‌دانند و به پاکسازی تأثیرات منفی بر این مناطق خواهند پرداخت. انتهای پیام/",
    "label": "تفریح و نشاط"
  },
  {
    "text": "عنوان: 10 روز و 5 چاپ برای «مسیح اسلام»/ مسابقه غدیرانه با جایزه 20 میلیون تومانی\nخلاصه: هنوز ۱۰ روز از انتشار کتاب «مسیح اسلام» نگذشته که این کتاب به چاپ پنجم رسید.\nمتن: به گزارش خبرنگار کتاب و ادبیات خبرگزاری فارس، هنوز ۱۰ روز از انتشار کتاب «مسیح اسلام» نگذشته که این کتاب به چاپ پنجم رسید. «مسیح اسلام» دومین تجربه علی قهرمانی با انتشارات کتاب جمکران است و کتاب قبلی او با عنوان «فاطمه علی است» نیز در مدت کوتاهی به تیراژ ۲۳ هزار نسخه رسید. حالا کتاب «مسیح اسلام»، داستان‌هایی کوتاه از فضائل امیرالمؤمنین در منابع اهل سنت در آستانه عید غدیر به چاپ رسید و در مدت ۱۰ روز، چاپ هشتم خود را پشت سرگذاشت. مطالعه و پژوهش در بیش از ۳۰۰ منبع تاریخی و حدیثی اهل سنت و نگارش کتاب در قالب داستان و با قلمی روان و جذاب در بیان فضائل مولا الموحدین علی علیه السلام از ویژگی‌های این کتاب خواندنی است. کتابی که هر داستانش فضائلی بی بدیل از اسدالله الغالب نقل کرده و شور و شعف را مهمان دل عاشقان و محبان مولا علی علیه السلام می‌کند. همچنین «مسابقه غدیرانه» با همکاری «مؤسسه کتاب رسان، انتشارات کتاب جمکران، خیریه زیارت و نشر جمال» در ایام غدیر برگزار شده است. در این مسابقه که با جایزه ۲۰ میلیون تومانی همراه است کتاب «مسیح اسلام» و «قهرمان غدیر» محورهای مسابقه غدیرانه هستند. علاقه مندان می توانند با خرید کتاب با ۳۰% تخفیف و دریافت کد شرکت در مسابقه، به سوالات پاسخ داده و در مسابقه بزرگ غدیرانه با جمعا ۲۰میلیون تومان جایزه، شرکت کنند. انتهای پیام/",
    "label": "فرهنگ"
  },
  {
    "text": "عنوان: هاشمی: بحرین تیم بد قلقی بود/ فضای ایجاد شده روی تیم‌ملی منفی بود\nخلاصه: سرمربی تیم ملی بسکتبال گفت: بحرین خطرناک نه، اما تیم بد قلقی بود.\nمتن: به گزارش خبرنگار ورزشی خبرگزاری فارس، مصطفی هاشمی پس از برتری ایران مقابل بحرین در پنجره اول انتخابی جام جهانی بسکتبال اظهار داشت: بازی سختی بود. توپ های لو رفته زیادی داشتیم که باید اصلاح کنیم، اما در ریباند برتری نسبت به آنها داشتیم. وقتی هم در اواخر مسابقه جلو افتادیم، دیگر فشار زیادی نیاوردیم. وی ادامه داد: مهمترین کار مربیان تعییر عادت ها است و این هم زمان بر است. بازی اول بود و یک چالش برای ما یود. فضای عمومی که جامعه بسکتبال روی من و بازیکنان ایجاد کرد، منفی بود. می شد صبر کرد و دو بازی تمام شود. البته اینها توجیه ما مربیان است و باید رو به جلو حرکت کنیم. سرمربی تیم ملی بسکتبال تاکید کرد  ما بازیکنان شایسته ای داریم و همین نفرات بودند که توانستند در کوارتر سوم و چهارم پیروز شوند. رسانه ها هم در برد و باخت‌های تیم ملی نقش دارند و نمی‌توان از آن چشم پوشی کرد. هاشمی عنوان کرد: ایم امتیازها برای ما مهم است، چون در مرحله بعد که به چین  و استرالیا می‌خوریم، به دردمان می‌خورند. وی در مورد غیبت بازیکن آمریکایی بحرین گفت: وقتی با لبنان،  چین و استرالیا بازی می‌کنید تکلیف تان مشخث است، انابحزین ناشناخته و شمشیر دو لبه است. آنها یک بازی سراسر ریسکی می‌کنند و کار پیچیده تر می شود. نمی گویم بحرین تیم خطرناکی است، چون در این صورت خودم را توجیه می‌کنم، اما بد قلق است. انتهای پیام/",
    "label": "ورزشی"
  },
  {
    "text": "عنوان: عقب‌نشینی 791 واحدی شاخص بورس تهران/ ارزش معاملات دو بازار 4.8 هزار میلیارد تومان شد\nخلاصه: شاخص کل بورس اوراق بهادار تهران در پایان معاملات امروز 791 واحد کاهش یافت.\nمتن: به گزارش خبرنگار اقتصادی خبرگزاری فارس، بورس اوراق بهادار تهران گرچه در دو روز گذشته معاملاتی یعنی شنبه و چهارشنبه هفته قبل روند رو به رشد داشت، اما امروز هم در آغاز معاملات مقداری رشد کرد، اما در پایان معاملات شاخص کل با عقب‌نشینی 791 واحد به رقم یک میلیون 188 هزار و 804 واحد رسید. همچنین شاخص کل با معیار هموزن 4هزار و 204 واحد کاهش یافته و به رقم 410 هزار و 703 واحد رسید. ارزش بازار در بورس اوراق بهادار تهران به بیش از 4 میلیون و 749 هزار میلیارد تومان رسید. امروز معامله‌گران در بورس بیش از 5.2 میلیارد سهام حق‌‌تقدم و اوراق مالی در قالب 425 هزار فقره معامله و به ارزش 3 هزار و 490 میلیارد تومان داد و ستد کردند. نقشه معاملات امروز بورس تهران اگر ارزش معاملات فرابورس که امروز به بیش از 1310 میلیارد تومان رسید را در نظر بگیریم، معامله‌گرا امروز در دو بازار بیش از 4 هزار و 801 میلیارد تومان داد و ستد کردند. امروز همه شاخص‌های بورس قرمز بودند بگونه‌ای که شاخص کل و شاخص قیمت با معیار وزنی ـ‌ ارزشی 0.7 درصد کاهش یافتند. شاخص کل و شاخص قیمت با معیار هموزن یک درصد کاهش یافتند، شاخص آزاد شناور 0.24 درصد کاهش یافت. شاخص بازار اول بورس 0.2 درصد افت کرد و شاخص بازار دوم بورس 0.12 درصد کاهش یافت. امروز نمادهای پتروشیمی خلیج‌فارس، چادرملو، ایران‌خودرو، سایپا و اوپال کانی پارس به ترتیب بیشتری اثر مثبت در شاخص بورس را داشتند و نمادهای فولاد مبارکه و ملی مس بیشترین اثر کاهش در شاخص بورس را داشته‌اند. پالایش یکم در فرابورس ایران هم امروز شاخص کل با رشد 11 واحد به رقم 17 هزار و 667 واحد رسید. ارزش بازار اول و دوم فرابورس ایران به بیش از یک میلیون و 193 هزار میلیارد تومان رسید. معامله‌گران امروز در فرابورس بیش از 853 میلیون ورق بهادار در قالب 133 هزار نوبت معامله و به ارزش 1309 میلیارد تومان داد و ستد کردند. امروز نمادهای هلدینگ معدنی خاورمیانه، پتروشیمی زاگرس، آریا ساسول، فولاد هرمزگان، فولاد ارفع و بیمه پاسارگاد بیشترین اثر تقویتی در شاخص فرابورس را داشتند و نماد ذوب‌آهن بیشترین اثر کاهشی در شاخص فرابورس را داشته  است. نمادهای پرتراکنش در فرابورس شامل ذغال‌سنگ طبس، گسترش صنایع روی ایرانیان، پلیمر آریاساسول، توسعه و عمران استان کرمان، ذوب روی اصفهان، سرمایه‌گذاری مالی سپهر صادرات و ذوب‌آهن اصفهان بوده‌اند. به گزارش فارس، گر چه عرضه اولیه هفته گذشته در فرابورس ایران انجام شد اما به نظر می‌رسد هنوز زمان عرضه اولیه در بورس فرا نرسیده و بازار هنوز نتوانسته خود را بازیابی کند. از طرفی دولت قول داده بود زیان خریداران پالایشی را جبران کند که این قول هم به واقعیت نرسیده است. همچنین دولت قول داده بود هر چه سریع‌تر نصف دوم سود سهام عدالت را واریز کند که به دلیل اینکه هنوز سود 20 درصد از شرکت‌های سرمایه‌پذیر واصل نشده است نصف دوم سود سهام عدالت به حساب مشمولان واریز نشده است. کارشناسان می‌گویند، سرمایه‌گذاری در بورس از محل پس‌انداز و در یک چشم‌انداز حداقل صورت گیرد. انتهای پیام/ب",
    "label": "اقتصادی"
  },
  {
    "text": "عنوان: رئیس سازمان حراست صنعت نفت منصوب شد\nخلاصه: وزیر نفت در حکمی عظیم شیراوند را به‌عنوان رئیس سازمان حراست صنعت نفت منصوب کرد.\nمتن: به گزارش خبرگزاری فارس و به نقل از روابط عمومی وزارت نفت، جواد اوجی، وزیر نفت در حکمی عظیم شیراوند را به‌عنوان رئیس سازمان حراست صنعت نفت منصوب کرد. انتهای پیام/ب",
    "label": "اقتصادی"
  },
  {
    "text": "عنوان: توزیع «نان و پنیر و سبزی» در بازار کتاب\nخلاصه: کتاب «نان و پنیر و سبزی» اثر محمد‌رضا پورمحمد در نوبت اول چاپ روانه‌ بازار کتاب شد.\nمتن:  به گزارش خبرنگار کتاب و ادبیات خبرگزاری فارس، کتاب «نان و پنیر و سبزی» اثر محمد‌رضا پورمحمد در نوبت اول چاپ روانه‌ بازار کتاب شد. این شامل ۸ داستان جذاب و ماجراجویانه برای نوجوانان است. محمدرضا پورمحمد، نویسنده‌ای قدیمی است که تاکنون کتاب‌هایی چون «ماهی پلو»، «پسر چرم فروش»، «ماشین بابام» و «پنجره‌های آفتابی» را منتشر کرده است.   قسمتی از متن کتاب: می‌خواستم یخ‌ها آب نشود، اما ذره ذره آب می‌شد و دلهره به جانم رخنه می‌کرد. داشتم قالب یخ را از زیر گونی بیرون می‌آوردم که زنی گفت: \"پسرم، دو کیلو یخ بده\" صدایش شبیهه مادرم بود. چادرش را هم مثل او گرفته بود. می خواستم یک بار دیگر صورت زن را ببینم، اما صدای اوستام رشته‌ افکارم را پاره کرد. \" پسر، گیجی یا عاشقی؟ مشتری را راه بینداز!\" انتشارات قدیانی این مجموعه داستان نوجوانان را در ۹۶ صفحه با قیمت ۱۷۰۰۰ تومان در اختیار علاقه‌مندان قرار داد. انتهای پیام/",
    "label": "فرهنگ"
  },
  {
    "text": "عنوان: مدیرعامل اسبق استقلال رئیس هیات مدیره نساجی شد/شاگردان الهامی دیگر در ساری بازی نمی‌کنند\nخلاصه: مدیرعامل اسبق باشگاه استقلال به عنوان رئیس هیات مدیره باشگاه نساجی معرفی شد.\nمتن: به گزارش خبرگزاری فارس، با اعلام باشگاه نساجی، با تشکیل جلسه هیئت مدیره باشگاه نساجی مازندران امیرحسین فتحی به عنوان عضو هیئت مدیره این باشگاه معرفی و سپس تصمیماتی به شرح ذیل اتخاذ گردید. در نشست امروز مقرر شد امیر حسین فتحی به عنوان رئیس هیات مدیره باشگاه نساجی مشغول به فعالیت شود. همچنین پس از بحث و تبادل نظر در خصوص محل برگزاری مسابقات لیگ برتر در استان مازندران مصوب گردید تا آماده سازی ورزشگاه شهید وطنی هیچ یک از رقابت های این باشگاه در ورزشگاه شهدای ساری برگزار نخواهد شد و تا آن زمان تنها بازی در زمینی با کیفیت مناسب و داشتن استانداردهای لازم  و مورد تایید باشگاه قابل برگزاری می باشد. انتهای پیام/",
    "label": "ورزشی"
  },
  {
    "text": "عنوان: تکذیب سرقت اطلاعات سامانه اداره کتاب توسط معاون فرهنگی وزیر ارشاد\nخلاصه: معاون فرهنگی وزیر فرهنگ و ارشاد اسلامی با اعلام این خبر که سامانه اداره کتاب از هفته آینده دوباره آغاز به کار خواهد کرد، گفت: هیچ اطلاعاتی از این سامانه به سرقت نرفته و تخلیه نشده است.\nمتن: به گزارش خبرگزاری فارس، یاسراحمدوند، معاون امور فرهنگی وزیر فرهنگ و ارشاد اسلامی در خصوص زمان فعالیت مجدد سامانه دفتر توسعه کتاب و کتابخوانی وزارت فرهنگ و ارشاد اسلامی (اداره کتاب) توضیح داد و گفت: پس از حمله سایبری به سامانه‌های وزارت فرهنگ و ارشاد اسلامی، همکاران فنی، کارشناسان و مشاوران کار فشرده و متراکمی را برای رفع این اختلال آغاز کردند و موفق به بازیابی اطلاعات سامانه اداره کتاب شدند. اطلاعاتی از سامانه اداره کتاب سرقت نشده است معاون امور فرهنگی وزیر فرهنگ و ارشاد اسلامی افزود: همه اطلاعات بازگردانده شدند و هیچ اطلاعاتی از این سامانه به سرقت نرفته و تخلیه نشده است. با انتقال اطلاعات به سرور جدید از ابتدای هفته آینده امکان فعالیت مجدد این سامانه برقرار خواهد شد و ناشران می‌توانند کتاب‌های خود را بارگذاری و فرآیند دریافت مجوز را پیگیری کنند. وی در ادامه گفت: با توجه به نزدیکی زمان برگزاری سی‌ و سومین نمایشگاه بین‌المللی کتاب تهران، تدابیری اندیشیده شد تا برای جبران زمان از دست رفته، فرآیند بررسی و صدور مجوز کتاب با سرعت بیشتری طی شود و ناشران با مشکلی مواجه نشوند. احمدوند در پایان افزود: البته سامانه‌های خانه کتاب و ادبیات ایران از جمله سامانه اختصاص شابک، از ابتدا حملات را دفع کرده بود و بدون مشکل در حال خدمت‌رسانی به مراجعه کنندگان است. انتهای پیام/",
    "label": "فرهنگ"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: فرش‌های عرشی و خدمتی به وسعت همه حرم امام رئوف+عکس\nخلاصه: خدمات فرش حرم رضوی از جمله خدماتی است که عرضه‌اش به وسعت همه حرم است و خادمان فرش این روز‌ها برای سلامت زائران بسیار پرکارتر از قبل هستند.\nمتن: خبرگزاری فارس- گروه حج و زیارت و وقف- مهدی احمدی: هر ساله در مناسبت‌های مختلف از اعیاد تا شهادت‌ها با توجه به خیل مشتاقانی که به بارگاه ملکوتی امام هشتم (ع) مشرف می‌شوند صحن‌ و سرای رضوی با فرش‌های پر نقش و نگار قرمز، آبی و کرم‌رنگ مفروش می‌شود. به گونه‌ای که می‌توان این فرش‌های بادوام و باکیفیت را در تمامی رواق‌ها و صحن‌های مرکزی و پیرامونی و حتی به عنوان پرده در گیت‌های ورودی حرم مطهر دید؛ فرش‌هایی که گاه ساعت‌ها زیر آفتاب سوزان تابستان پهن هستند. در یک سال گذشته با توجه به شیوع بیماری کرونا، اهمیت فرش‌آرایی بارگاه ملکوتی حضرت رضا (ع) به منظور رعایت کامل فاصله‌گذاری اجتماعی دوچندان شده و نقش بخش نظارت بر خدمات فرش حرم مطهر رضوی پررنگ‌تر شده است. این بخش با حضور فعال نیروهای خادمیار تخصصی به وظایف خود می‌پردازد چنان که در حال حاضر ۷۵ نیروی خادمیار در رشته‌های مرتبط با فرش ماشینی و دستبافت در بخش نظارت به طور شبانه‌روزی در شیفت‌های مختلف مشغول به خدمت هستند. شیفت‌های پرخاطره هادی غفوریان، از جمله خادمیاران باسابقه‌ای است که در بخش نظارت بر خدمات فرش حرم مطهر رضوی فعالیت می‌کند و هفت سال است افتخار خادمیاری تخصصی در این بخش را دارد. او می‌گوید:چند سال قبل و در سالروز میلاد باسعادت امام رضا (ع) در حرم مطهر نشسته بودم، لحظه‌ای چشمم به جمعی از خادمان افتاد. همان جا دلم شکست و با خودم گفتم آیا می‌شود قسمت منم بشود و در این آستان مقدس خدمت کنم. مدتی بعد انگار خود امام رضا (ع) خواستند و برای نام‌نویسی خدمت افتخاری اقدام کردم.  این خادمیار چهل و پنج ساله در خصوص فعالیت‌های خادمیاران در این بخش بیان می‌کند: این فعالیت‌ها شامل نظارت بر چگونگی فرش‌آرایی حرم مطهر و نظافت فرش‌ها، بررسی فنی کیفیت فرش‌ها و گزارش مسائل مربوطه همچون لزوم تعویض فرش‌ها، بازدید از انبارهای فرش و بررسی چگونگی نگهداری فرش‌ها، نظارت بر خرید فرش و انتخاب نوع الیاف و نقوش آنها می‌شود. غفوریان درباره ویژگی‌های خدمت در بارگاه ملکوتی امام هشتم (ع) می‌گوید: خادمیاران بخش نظارت در یک مکان ثابت مستقر نیستند و در شیفت‌های مختلف خود در شبانه‌روز باید به گوشه و کنار حرم مطهر رضوی هر مکانی که مفروش است، سر بزنند. ما در این بازدیدها شاهد صحنه‌ها و اتفاقات فراموش ‌نشدنی بسیاری هستیم. او با تأکید بر اینکه با هیچ واژه‌ای نمی‌تواند حس و حال خدمتش در صحن و سرای رضوی را توصیف کند، می‌افزاید: از امام رضا (ع) خواسته بودم هر هفته بتوانم به زیارت ایشان مشرف شوم و مسائل و مشغله‌های زندگی مانعم نشود. خدا هم قسمت کرد و به پشتوانه خادمیاری‌ام، هر هفته برای عرض سلام به پیشگاه این امام همام به حرم مطهر می‌آیم و در حرم نورانی ایشان خدمت می‌کنم. امیدوارم مورد قبول واقع شود.  از سفر حج تا خادمیاری مهدی پرده‌شناس، یکی دیگر از خادمیاران پرتلاش بخش نظارت بر خدمات فرش حرم مطهر رضوی است. او که دانش‌آموخته مقطع کارشناسی «ارزیابی و بازاریابی فرش دستبافت» است، از سال ۸۸ لباس خدمت حضرت رضا (ع) را به تن کرده و در این حریم قدسی فعالیت می‌کند. این خادمیار مشهدی پنجاه و دو ساله می‌گوید: خدمت افتخاری‌ام را از روابط عمومی معاونت اماکن متبرکه حرم مطهر رضوی آغاز کردم و مدتی هم در بخش طرح و برنامه بودم که چهار سال قبل برای خدمت در رشته تخصصی‌ام به بخش نظارت بر خدمات فرش حرم مطهر منتقل شدم. در ادامه او به خاطره‌اش از تشرف به خانه خدا اشاره و بیان می‌کند: چند سال قبل که به سفر عمره مشرف شده بودم، توفیق همراهی پدر خانم هم نصیبم شده بود. سن و سالی از این پدر بزرگوار گذشته بود بنابراین وقتی بر روی صندلی‌چرخدار می‌نشست، من او را در مسیرهای زیارتی جابه‌جا می‌کردم. در همان حال و هوای سفر، در دلم گفتم خدایا می‌شود خادم بارگاه حضرت رضا (ع) شوم و زائران کم‌توان و سالمند ایشان را با صندلی چرخدار در حرم مطهر جابه‌جا کنم. وقتی از سفر حج برگشتم، بلافاصله و ناگهانی از نام‌نویسی برای خدمت افتخاری در حرم مطهر رضوی مطلع شدم. البته در زمان تکمیل فرم‌ها، به پیشنهاد دوستم تصمیم گرفتم نوع خدمتم را ذکر نکنم و آن را به خود حضرت رضا (ع) بسپارم تا هر کجا مقدر بود مشغول شوم.  برکات مادی و معنوی خدمت او ادامه می‌دهد: من هم مثل همه خادمیاران با حضور در صحن و سرای رضوی از برکات معنوی خدمتم در این مکان بهره‌مند می‌شوم. از طرف دیگر، حضرت رضا (ع) ولی نعمت ما هستند، بنابراین هر توفیقی تاکنون در زندگی شخصی و کاری‌ام داشته‌ام، از عنایت این امام رئوف بوده است. این کارشناس فرش در تأیید نگاه ویژه حضرت ثامن الحجج (ع) به خادمیارانش، خاطره‌ای برایمان تعریف می‌کند و می‌افزاید: حضرت رضا (ع) از نظر مادی و معنوی، بدهکار هیچ‌کس نمی‌مانند. در دنیا که آنی تسویه می‌کنند و بر طبق روایات در آخرت هم به دادِ زائران و مجاورانشان خواهند رسید. از پرده‌شناس درباره حال و هوای دلش در صحن و سرای رضوی می‌پرسم. او به یاد روزی می‌‌افتد که می‌خواست اولین کشیک خود را در معاونت اماکن انجام دهد و ادامه می‌دهد: آن روز یکی از دوستانم که خادم رسمی بود، به من گفت «سعی کن شور و شعفی را که در نخستین روز خدمتت داری، در روزها، ماه‌ها و سال‌های آینده هم داشته باشی و با همین حس روحانی خدمتت را در این آستان مقدس ادامه دهی». من هم همین توصیه را به خادمیاران جدید می‌کنم، چرا که نوکری زائران حضرت رضا (ع) نعمتی است که شامل حال هر کسی نمی‌شود.      انتهای پیام/",
    "label": "فرهنگ"
  },
  {
    "text": "عنوان: راه هست-39| دولت نباید از غیرمولدها حمایت کند/ فشار صندوق‌های بازنشستگی به کل مردم وارد می‌شود\nخلاصه: یک کارشناس مسائل اقتصاد ایران با بیان اینکه یکی از مشکلات اقتصاد کشور در حال حاضر ناترازی در بودجه دولت است، گفت: ناترازی ها در اقتصاد ایران تلنبار شده و در سال های گذشته شدت نیز گرفته و دولت هیچگاه با این ناترازی ها مواجهه مناسبی نداشته است.\nمتن: به گزارش خبرنگار اقتصادی خبرگزاری فارس، بررسی نحوه سیاست گذاری در کشور نشان می دهد نوعی سیاست گذاری بدون هدف رواج یافته است و دولت ها نیز در حال گسترش این مساله هستند. در صورتی که سیاست گذاری در کشور به یک ثبات رویه تبدیل شود، می تواند بسیاری از مشکلات کشور در این زمینه برطرف شود. از دیگر سو، مشکلات این روزهای صندوق های بازنشستگی که به دلیل تصمیمات حمایتی نادرست دولت در حال افزایش روز افزون است، می تواند مسائل زیادی را برای هم مردم ایجاد کند. یکی از مواردی که این صندوق ها می توانند به آن دامن بزنند، مساله تورم است. در صورتی که مشکل این صندوق ها حل شود، می توان امیدوار به بهبود شرایط اقتصادی اعضای این صندوق ها نیز بود. بنی طبا، کارشناس مسائل اقتصاد ایران معتقد است: موضوعی که وجود دارد این است که در صندوق‌ها ناترازی داریم. این در حالی است که سیاست های حمایتی که دولت در سال های گذشته اجرایی کرده است، وضعیت این ناترازی را به شدت بدتر کرده است. باید مصوباتی که تنها بار مالی برای دولت و این صندوق ها دارد مانند بیمه کردن اقشار مختلف بدون پرداخت حق بیمه حذف شود. بخش نخست گفت و گو با عنوان «دولت با چشمان بسته حکمرانی می‌کند/ سیاست‌گذاری بدون اطلاعات دقیق نشدنی است» منتشر شده است. بخش دوم گفت و گو با سید مهدی بنی طبا، کارشناس مسائل اقتصاد ایران را در ادامه می خوانید: فارس: در بخش نخست گفت و گو، شما علت بسیاری از سیاست های اشتباه در کشور را نبود اطلاعات جامع و به روز دانستید. اولویت دوم دولت آینده در زمینه اصلاح وضعیت فعلی کشور را چه موضوعی می دانید؟ بنی طبا: موضوع دومی که دولت آینده باید برای حل آن تلاش ویژه ای انجام دهد سردرگمی در سیاست گذاری است. در همه حوزه‌ ها می‌شود این موضوع را مشاهده کرد. به عنوان مثال در بحث حمایت های دولت به وضوح می توان این مساله را دید. ما نهادهای مختلفی داریم که در کشور در حال حمایت از اقشار مختلف هستند. شما به موضوع یارانه هایی که در کشور پرداخت می‌شود، نگاه کنید. یارانه ۴۵ هزار تومانی، یارانه معیشتی و یارانه کرونا، هر سه آنها در حال پرداخت است. موارد متعددی بسته حمایتی هم داریم که به صورت مستقیم و غیر مستقیم در حال پرداخت است. ارز ۴۲۰۰ تومانی هم به عنوان یارانه غیرمستقیم و پنهان در حال پرداخت است. این یارانه ها ده‌ها هزار میلیارد تومان هزینه برای کشور داشته است. بخشی از تسهیلات بانک ها به صورت تکلیفی باید در قالب تسهیلات ارزان قیمت در اختیار افراد قرار گیرد. به بخشی از اقتصاد در حال فروش مواد اولیه ارزان قیمت هستیم و امیدواریم محصولات تولید شده از این مواد اولیه، ارزان به دست مصرف کننده برسد تا بتوانیم تنظیم بازار را به درستی انجام دهیم که چنین موضوعی اتفاق نمی افتد. پس از پرداخت این همه یارانه، باز هم شاهد آن هستیم که افراد زیادی در زیر خط فقر در حال زندگی هستند و تعداد افراد غیر برخوردار نیز افزایش پیدا کرده و یا افراد مستحقی در جامعه وجود دارند که از آن‌ها حمایتی نمی ‌شود و در آخر هم نتوانسته ایم عدالت اجتماعی را برقرار کنیم. این مساله عدم ساماندهی حمایت های صورت گرفته هم در بخش حمایت از افراد حقیقی و هم حمایت از افراد حقوقی و بنگاه ها را می توان مشاهده کرد. * کشور استراتژی توسعه مشخص ندارد فارس: در بخش افراد حقوقی و شرکت ها، دقیقا چه حمایت هایی انجام می شود و چه اطلاعاتی باید برای انجام سیاست گذاری درست در دسترس باشد؟ بنی طبا: معافیت‌های گسترده، تسهیلات ارزان قیمت و مواد اولیه ارزان در حال توزیع میان افراد حقوقی و شرکت ها و تولیدکنندگان است. اما هیچ کدام از اینها نتوانسته است به نتیجه ای باید منتج شود، برسد. کالایی ارزان نشده است و مشکل سرمایه در گردش تولیدکنندگان برطرف نشده است. به عبارت دیگر، برای تقریب ذهن باید گفت، در این حمایت ها در حال ابیاری غرق آبی هستیم و بسیاری از منابع در حال حیف و میل شدن است. این مساله به دلیل عدم وجود اطلاعات و سردرگمی در سیاست گذاری رخ داده است. کشور استراتژی توسعه مشخصی ندارد. در دوره‌های مختلف برنامه استراتژی توسعه صنعتی نوشته شده است، ولی با تغییر دولت، مجددا کار از نو شروع شده است. در چنین شرایطی ما اساسا نمی‌دانیم قرار است از چه صنعتی و چگونه حمایت کنیم. سیستم حمایتی فعلی به این گونه است که از همه تولیدات و همه زمینه ‌ها در همه قالب ‌ها و بنگاه ‌های کوچک و بزرگ حمایت می‌کنیم. یعنی یک حالت غرق آبی حمایت می‌کنیم و چون در این حمایت غرق آبی منابع از بین می رود و امکانات کشور کم است به آن توسعه لازم نمی ‌رسیم. فارس: یعنی شما معتقد هستید در صورتی که این سردرگمی در سیاست های کشور وجود نداشت می توانستیم به توسعه برسیم؟ بنی طبا: بسیاری از سرمایه گذاری‌ هایی که در کشور انجام شده است، به دلیل همین سردرگمی به نتیجه نرسیده است و یا در صورتی که این حمایت ها از بخش تولید تجمیع می شد، می توانستیم شاهد شکوفایی تولید در کشور باشیم. این مساله در خصوص حمایت از اقشار آسیب پذیر نیز وجود دارد. در صورتی که این تعداد بسته حمایتی تجمیع می شد، دیگر هیچ فردی زیر خط فقر و هیچ فردی در دهک پایین جامعه باقی نمی ماند. این یعنی ما باید از افراد به تناسب نیازهایشان از آنها حمایت ‌کنیم و به سطح قابل قبولی برسانیم. در صورتی که این سیستم وجود داشته باشد دیگر از فردی به اشتباه حمایت نمی کنیم و فردی که باید از او حمایت شود، از قلم نمی افتد. در حوزه بنگاه ها هم همین است. باید تکلیف ما مشخص باشد که از چه صنعتی و از چه زنجیره ارزشی می‌خواهیم حمایت کنیم و اساسا ابزارهای حمایتی ما برای هر صنعت چیست تا بتوانیم براساس این اطلاعات برنامه ریزی درستی انجام دهیم. * دولت از غیرمولدها حمایت می کند فارس: دور شدن از سردرگمی در سیاست گذاری باید چگونه در دولت ها اتفاق بیافتد؟ بنی طبا: این مساله نیازمند استراتژی پیش برنده صنعتی در کشور است که بتوانیم حمایت ‌ها را ساماندهی کنیم. یکی از موضوعاتی که مطرح می شود این است که بدانیم چه فعالیتی خوب یا بد است. لازم است فعالیت‌ هایی که بد هستند یا مخرب هستند را از لیست حمایت ها خارج کرده و برای انها دیگر هزینه نکنیم. اینجا است که سیستم مالیاتی باید اطلاعات در اختیار نهادهای دیگر قرار دهد. اولا باید حمایت از این بنگاه ها که مفید نیستند، برداشته شود و سپس به دلیل سیستم غیرانگیزشی آنها باید از این بنگاه ها نیز مالیات دریافت کرد. هم اکنون از اموری که غیر مولد هستند حمایت می‌کنیم. این مساله باعث ایجاد یک ضد انگیزه برای بنگاه های تولیدی شده است. فارس: اولویت بعدی که دولت آینده باید به آن به فوریت رسیدگی کند، چیست؟ بنی طبا: موضوع بعدی این است که کشور در ابعاد مختلف با یک ناترازی‌هایی مواجه است. انباشت سالیان سال زیان که برخی از آن‌ها حتی به قبل از دولت فعلی بر می‌گردد، سبب شده است که این ناترازی ها به شدت رشد داشته باشد. این‌ ناترازی ها تلنبار شده و در سال های گذشته شدت نیز گرفته است. اما دولت هیچگاه با این ناترازی ها مواجهه مناسبی نداشته است. یکی از اصلی ترین ناترازی ها در کشور که در سال‌های اخیر شدت بسیاری یافته، بحث بودجه است. یکی دیگر از مشکلات در کشور ما بحث ناترازی در سیستم بانکی کشور است. در شرکت‌ها هم این ناترازی را داریم و در صندوق‌های بازنشستگی هم این اتفاق به شدت رشد داشته است. برخی از دولتمردان فکر می کنند در صورتی که این موضوعات مورد توجه قرار نگیرند، اندازه آنها کوچک شده و یا از بین می روند. قطعا تاخیر در حل این‌ مشکلات موجب افزایش ناترازی ها خواهد شد. فارس: فشار این ناترازی ها در اقتصاد کشور بیشتر به چه بخش هایی وارد شده است؟ بنی طبا: این ناترازی ‌ها اگر درمان نشوند به همه حوزه ‌های اقتصادی تسری پیدا می ‌کند و گریبانگیر کل اقتصاد را گرفته و اینجاست که فشارها فقط به مردم وارد خواهد شد. فارس: بسیاری از کارشناسان مساله تورم را در حال حاضر یکی از اصلی ترین مشکلات اقتصاد ایران می دانند. شما مبارزه با تورم را اولویت دولت آینده می دانید؟ بنی طبا: بله. یکی از مهم ترین مواردی که در برنامه کاندیداها باید به آن تاکید شود، بحث کاهش تورم است.  ولی تصور من این است که در سال های گذشته نوعی ساده انگاری در مورد تورم در بین دولتمردان و سیاست گذاران کشور رخ داده است. برخی از افراد می‌گویند اگر رای بیاوریم، تورم تک رقمی می‌شود. به نظرم این افراد متوجه ریشه ‌های تورم در اقتصاد ایران نیستند که اگر بودند چنین وعده ای قاعدتا نمی دادند. تورم در اقتصاد مانند مانند تب در بدن است. حتما عفونتی در بدن است که تب ایجاد می ‌شود. این عفونت همین ناترازی‌ها  در اقتصاد است. در صورتی که بتوانیم مشکل ناترازی در همه اقتصاد را به شکل قابل توجهی حل کنیم، می توانیم آن تب و تورم را نیز برطرف کنیم. ما بویژه در سال‌های اخیر بحث ناترازی در بانک ها و ناترازی عملیاتی در بودجه را مشاهده کرده ایم. این موضوع که در سال‌های اخیر اتفاق افتاد کسری ترازهای عملیاتی بوده است. این مساله در اقتصاد یکی از مهم ترین مورادی بوده که باعث اشتباه در سیاست گذاری شده است. البته همیشه دولت ها با درآمدهای غیر عملیاتی این تصویر را همیشه پوشش داده اند. در سال‌ های اخیر که درآمد نفتی کمتری داشتیم، این موضوع مشخص تر و واضح تر شد وگرنه موضوعی بوده که در سال‌های قبل نیز بوده و همیشه دولت ها بیشتر از درآمدهایشان خرج کرده اند و این به معنی است که جیب نسل‌های بعدی را خالی کرده اند. * سیاست های دولت منجر به ناتزاری در صندوق‌های بازنشستگی شده است فارس: راهکار شما برای حل این ناترازی ها و به خصوص حل مشکل کسری بودجه به طور مشخص چیست؟ بنی طبا: وقتی دخل ما از خرج ما کمتر است و یا به عبارتی هزینه ما بیشتر از درآمدهای ماست، راهکارش این است که درآمد خود را افزایش و هزینه های خود را کم کنیم. باید ببینیم عمده مراکز هزینه که در بودجه کشور هستند الان کدام بخش ها هستند. یکی از مهم ترین موضوعاتی که در سال‌های اخیر اتفاق افتاده موضوع کسری و یا ناترازی در صندوق‌ های بازنشستگی است. لازم است مقداری وارد این شویم و توضیح دهیم که از کجا ایجاد شده است. سیاست ‌هایی که در چند سال اخیر در کشور اجرایی شده است، چه این سیاست ها در دولت‌ها وضع شده باشد و چه در مجلس ‌های مختلف وضع شده باشد که این سیاست ها که اغلب برای جهت حمایت از مردم بوده است، اما در نهایت منجر به ناترازی در صندوق‌های بازنشستگی شده و وقتی صندوق‌ های بازنشستگی پول مستمری بگیران خود را از بودجه دولت پرداخت می کنند، یعنی یک جای کار می لنگیده است. این ناترازی به بودجه دولت منتقل می‌شود و از طریق بودجه دولت نیز به مردم منتقل خواهد شد. پس هزینه این ناترازی را مردم می پردازند. به عبارت دیگر، برای بهبود وضعیت قشر خاصی از افراد جامعه سیاست هایی اعمال می شود که باید کل مردم هزینه این موضوع را بپردازند که این مساله فشار بیشتری بر روی قشر ضعیف ایجاد می کند. وقتی تورم در اقتصاد به وجود می آید، هزینه تورم بیشتر برای اقشار ضعیف است. یعنی همان سیاستی که می‌خواست از اقشار کم درآمد و ضعیف جامعه حمایت کند، منجر به این خواهد شد که وضعیت آنها بدتر شود و  اگر یک ریال در جیب آنها گذاشت دو ریال از جیبشان بردارد. فارس: این ناترازی در صندوق های بازنشستگی از چه زمانی ایجاد شد و چه راهکاری برای حل آن وجود دارد؟ بنی طبا: موضوعی که وجود دارد این است که در صندوق‌ها ناترازی داریم. حق بیمه یک سوم حقوق است و مستمری کل حقوق است. در حال حاضر که به دلایل مختلف اعم از گذر از پیک جمعیتی و یا عدم استخدام جدید در برخی وزارت خانه ها نسبت تعداد شاغلین و بیمه پردازان به تعداد مستمری بگیران کاهش یافته است، این صندوق ها دچار ناترازی شده اند. این در حالی است که سیاست های حمایتی که دولت و مجلس در سال های گذشته اجرایی کرده است، وضعیت این ناترازی را به شدت بدتر کرده است. این مساله نشان می دهد دیگر کار از مسکن و پانسمان گذشته است و باید برای بهبود وضعیت این صندوق ها حتما جراحی صورت گیرد. اما نکته ای که در اینجا برای انجام این جراحی لازم است، اطلاعات است. در این خصوص در بخش نخست گفت وگو به تفصیل صحبت شد. یعنی این هزینه‌ها باید شناسایی شود و با اطلاعاتی که از مردم پیدا کردیم باید این صندوق ها را مدیریت کنیم. موضوع اساسی دیگر در خصوص صندوق‌های بازنشستگی این است که تامین اجتماعی گزارش داده بود که ۵۰ درصد افرادی که از ما مستمری می‌گیرند، قبل از سن بازنشستگی، خود را بازنشسته کرده اند. یعنی پیش از اتمام سی سال کار بازنشست شده اند. به جهت اینکه مسئله صندوق‌های بازنشستگی را حل کنیم، نیازمند اصلاحات پارامتریک مانند افزایش سن بازنشستگی هستیم. باید مصوباتی که تنها بار مالی برای دولت و این صندوق ها دارد مانند بیمه کردن اقشار مختلف بدون پرداخت حق بیمه که باید این مصوبات حذف شود. در صورتی که این نوع تصمیمات پابرجا باقی بماند، ممکن است عده ای وضعشان خوب شود، اما این فشار به کل جامعه وارد خواهد شد. به عبارت دیگر، در وهله اول ممکن است بخشی از مردم  از این تصمیمات خوشحال بوده و رضایت داشته باشند، ولی قطعا به دلیل اینکه این حمایت از جای درستی انجام نمی شود، دودش به چشم همه مردم می‌رود و این نحوه حمایتی که سال‌های گذشته انجام شده قطعا مضراتش بیشتر از منافع آن بوده است. یکی از تصمیمات سخت و هزینه بر که دولت آینده باید حتما به آن بپردازد، حل مشکل صندوق‌های بازنشستگی هستند و به عبارت دیگر، در صورتی که می خواهیم ساختار بودجه را اصلاح کنیم، باید مشکل این صندوق ها را حل کنیم. انتهای پیام/",
    "label": "اقتصادی"
  },
  {
    "text": "عنوان: واکاوی حضور بسکتبال با ویلچر در توکیو/ شکست و دیگر هیچ!\nخلاصه: تیم ملی بسکتبال با ویلچر کشورمان نتوانست در پارالمپیک توکیو چیزی که انتظار می‌رفت را برآورده کند و اعزامش رنگ و بویی تفریحی داشت.\nمتن: به گزارش خبرنگار ورزشی خبرگزاری فارس، بازی‌های پارالمپیک توکیو 2020 در حالی روز گذشته به پایان رسید که کاروان کشورمان صاحب 12 طلا، 11 نقره و یک برنز شد و تاریخی‌ترین نتیجه در پارالمپیک به ثبت رسید. با وجود اینکه اکثر رشته‌ها نتایج خوبی را کسب کردند و درخشان بودند، اما در این بین برخی مانند بسکتبال با ویلچر نتوانستند نمایش خوبی داشته باشند و پایین تر از سطح انتظار ظاهر شدند. شاگردان عباس آقاکوچکی با آمریکا، استرالیا، انگلیس، آلمان و الجزایر همگروه بودند که تنها در یک بازی مقابل الجزایر پیروز شدند و 4 مسابقه دیگر را با اختلاف زیادی به حریفان خود واگذار کردند و کیفیتی که باید می‌داشتند را نداشتند. هادی رضایی، دبیر اجرایی کمیته پارالمپیک در دی ماه 98 گفته بود: «سیاست این کمیته برای اعزام ورزشکاران به بازی‌های پارالمپیک ۲۰۲۰ توکیو بر مبنای مدال‌آوری است. تیم‌ها یا کسانی که بر اساس این سیاست، احتمال کسب مدال نداشته باشند، به توکیو اعزام نمی‌شوند.»  بر همین اساس، برنامه کمیته ملی پارالمپیک اعزام کاروانی کیفی بود و برهمین اساس و با توجه به اینکه بسکتبال با ویلچر نمی‌تواند عنوانی را کسب کند، این تیم را از کاروان کنار گذاشتند، اما با فشارهایی که از سوی برخی ورزشکاران و وزارت ورزش و جوانان وارد شد، سرانجام با حضور آنها موافقت شد که اشتباهی آشکار و تعجب برانگیز بود. پس از موافقت با اعزام این تیم، عباس آقاکوچکی در قامت سرمربی در مصاحبه‌هایی عنوان کرده بود: «با آمادگی خوبی که بازیکنان دارند، حضور شایسته تری نسبت به ریو خواهیم داشت و ضمن ارتقاء جایگاه خود از رتبه دهمی، نیم نگاهی هم به کسب سکو در توکیو داریم. در حقیقت زنگ تفریح سایر تیم ها نخواهیم بود.» اما این اظهارات تنها در حد حرف بود و بسکتبالیست‌ها با 4 شکست و دو برد در جایگاه نهمی قرار گرفتند. مسئولان کمیته پارالمپیک حتما این روزها را می‌دیدند که بسکتبال با ویلچر نمی‌تواند در توکیو مقامی را کسب کند و برخلاف تصمیمی که گرفته شده بود، به ناچار و با فشارهایی که وارد شد، عمل کردند و نتیجه آن هم باخت با اختلاف‌های زیاد بود.  به گزارش فارس، المپیک و پارالمپیک جای کسب تجربه نیست و بسکتبال با ویلچر کشورمان هم تیم کم تجربه‌ای نبود، اما سطح آنها همین است که در توکیو رقم خورد و همان مقام‌های قبلی با یک پله بالا و پایین تکرار شد و اتفاق خاصی نیفتاد. مهم این است وقتی تصمیمی گرفته می‌شود که به سود منافع ملی است، به آن احترام گذاشته شود و نباید از هر سو فشاری وارد شود که تصمیمات را وتو کند و نتیجه اش چیزی شود که دیده شد. انتهای پیام/",
    "label": "ورزشی"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: حضور سمیعی و صدری در رختکن پرسپولیس\nخلاصه: مدیران باشگاه پرسپولیس بعد از پایان دربی در رختکن این تیم حاضر شدند.\nمتن: به گزارش خبرگزاری فارس، در پایان دربی برگشت که با برتری یک بر صفر قرمزپوشان پایتخت به اتمام رسید، جعفر سمیعی مدیرعامل و نایب رئیس هیئت مدیره به همراه سیدمجید صدری رئیس هیئت مدیره پرسپولیس در رختکن سرخپوشان حاضر شدند. سمیعی و صدری با حضور در جمع سرخپوشان، برد جذاب و هیجان‌انگیز مقابل استقلال را به تک‌تک اعضای تیم تبریک گفتند و برای آنها در ادامه مسیر به سمت کسب قهرمانی آرزوی موفقیت کردند. انتهای پیام/",
    "label": "ورزشی"
  },
  {
    "text": "عنوان: ۳ حکایت از چشم و گوش و سَر شهید همت/ بوسه جانانه بر صورت ابراهیم!\nخلاصه: ۱۷ اسفند سال ۱۳۶۲ شمسی «ابراهیم همت» که فقط خدا می‌دانست که کیست و چه آفریده، شد «شهید همت» و همه شناختندش. پیش‌از‌آن همسرش به او گفته بود که به‌خاطر چشم‌هایش شهید خواهد شد ولی ماجرا فقط «چشم» نبود؛ «گوش» هم بود، «سَر» هم بود!\nمتن: همین دیروز| گروه تاریخ خبرگزاری فارس ـ امین رحیمی: معلم بود و وقتی انقلاب بود انقلابی بود و وقتی جنگ بود نظامی بود و وقتی شهید شد باز هم معلم شد! و شاید حق کلمه را بخواهیم ادا کنیم باید بگوییم معلم تاریخ بود و وقتی انقلاب بود معلم ایمان بود و وقتی جنگ شد معلم اخلاق بود و وقتی شهید شد معلم ایران شد؛ معلم تاریخ ایران به آن روایت که خودش و امثال خودش نوشتند. سربازانش از معلم‌شان با حلقه اشک در چشم یاد می‌کنند که بماند! از آن فرماندهان بود که در عملیات خط‌‌‌شکن می‌شد و این را بعضی‌ها می‌دانند که یعنی چی و بعضی‌ها نمی‌دانند؛ عیبی ندارد، بماند! در فنون رزم «دفاع مقدس» هم معلم بود و فرماندهان جنگ با عباراتی از وی یاد می‌کنند نظیر این‌که «محسن رضایی» گفت: «ما در حقیقت ۴ لشکر داشتیم که این‌ها وقتی هرجا وارد می شدند، هیچ خطی در مقابلشان قدرت مقاومت نداشت؛ حاج همت و لشکر ۲۷ محمد رسول‌الله (ص)، حسین خرازی و لشکر ۱۴ امام حسین(ع)، مهدی باکری و لشکر ۳۱ عاشورا، احمد کاظمی و لشکر ۸ نجف که در هر کجا وارد می شدند بدون استثناء با موفقیت همراه بود». چشم سربازانش را گفتیم و حالا ماجرای چشم ابراهیم چه بود؟  حکایت «چشم» «تو بالاخره از طریق همین چشم‌هایت شهید می‌شوی» این را همسر شهید همت گفته بود به او و این روایت ماجرا در کتاب «نیمه پنهان ماه»: چشم‌هایش زیبا بود و از حرف او در آن‌ها دلواپسی‌ای نشست. خواست سر به سر حاجی بگذارد... اما از دهانش پرید که «تو بالاخره ازطریق همین چشم‌هایت شهید می‌شوی». چشم‌های حاجی درخشید. پرسید «چرا؟» و در نگاهش چنان انتظاری بود که او دلش نیامد، بگوید:«ولش کن! حرف دیگری بزنیم.» دلش نیامد، بگوید:«من نماز می‌خوانم، دعا می‌کنم که تو بمانی، شهید نشوی». آه کشید. گفت: «چون خدا به این چشم‌ها هم جمال داده هم کمال. این چشم‌ها در راه خدا بیداری زیاد کشیده، اشک هم زیاد ریخته.» حکایت «گوش» حکایت چشم ابراهیم آن بود ولی حکایت گوش چه بود؟ همان‌جا، در همان کتاب روایت گوش هم هست: «خبر را داخل مینی‌بوس از رادیو شنیدم.» این بار اشک هم آمد. گفت: «نگه‌دارید! مگر نشنیدید؟ شوهرم شهید شده»... «شوهرم نبود. اصلاً هیچ وقت در زندگی برایم حالت شوهر نداشت. همیشه حس می‌کردم رقیب من است و آخر هم زد و برد.»... «وقتی می‌رفتیم سردخانه، باورم نمی‌شد. به همه می‌گفتم: من او را قسم داده بودم هیچ‌وقت بدون ما نرود. همیشه با او شوخی می‌کردم. می‌گفتم: اگر بدون ما بروی، می‌آیم گوشَت را می‌برم!». بعد کشوی سردخانه را می‌کشند و می‌بینی اصلاً سری در کار نیست. می‌بینی کسی که آن همه برایت عزیز بوده، همه‌چیز بوده… حکایت «سَر» حکایت گوش ابراهیم هم آن بود ولی گوش و چشم با سر بود، سر چه شد؟ رفته بود کمی جلوتر سرک بکشد به خط‌مقدم، در جزیره مجنون در عملیات خیبر. دیده بود سربازانش، رفقای عزیزتر از جانش آب گل‌آلود می‌خورند از تشنگی؛ آب نهرهای اطراف مجنون که پیکرها در آن افتاده بود و هجوم خمپاره‌ها گل آلودش کرده بودند. قمقمه‌ها را به کمر بست و رفت جلوتر و نه‌فقط یکی از رزمندگان، همه دیدند: «من به چشم خودم دیدم که وقتی شهید همت برای سرکشی به خط آمدند و این صحنه را دیدند ۵ تا قمقمه خالی را به فانوسقه وصل کردند و دور کمرشان محکم بستند و از خاکریزی که در تیررس عراقی‌ها بود بالا رفتند. این صحنه را تنها من ندیدم. اول خدا دید و هزاران سرباز و رزمندگان لشکر ۲۷ دیدند و گواهی می‌دهند که چطور فرمانده لشکر از خاکریز خط‌مقدم به سمت آب سرازیر شد و از جنازه‌ها و آلودگی‌ها و تله‌های انفجاری و سیم خاردارها عبور کرد و خود را به‌وسیله یک یونولیت شکسته به قسمت آب‌های تمیزتر رساند و قمقمه‌ها را پر از آب کرد درحالی‌که هزاران تیر در کنارش می‌خورد دوباره از خاکریز بالا آمد و آب را به بچه‌ها رساند. این حرکت فرمانده انرژی مضاعفی به بچه های لشکر داد.» آن‌موقع که در پی آب می‌رفت لابد نیتی داشته و یاد بزرگی بوده از میان بزرگواران. و همین یاد بوده لابد که خدا نظر کرده به ابراهیمش و خدا که نظر کند کار تمام است و خدا کند خدا نظر کرده باشد به آدم. یک گلوله توپ آمد حوالی ابراهیمی که خدا نظر کرده بود به او و یک ترکش از گلوله جدا شد و دنبال سَر سرداری گشت که آب آورده بود؛ ساقی شده بود در ره منزل جانان. و بوسه زد به ابراهیم؛ بوسه‌ای بود آن‌قدر جانانه که نه‌فقط گونه را و چشم را و گوش را که سَر را!  امروز در تاریخ مناسبت‌های دیگری هم هست امروز ۱۷ اسفند مصادف با ۷ مارس میلادی و ۲۳ رجب هجری قمری در تقویم تاریخ، مناسبت‌های دیگری هم دارد. ـ رحلت عالم بزرگوار «سید حسین کوه‌ کمره‌ای» در سال ۱۲۹۹ قمری ـ درگذشت «توماس آکویناس» فیلسوف بزرگ ایتالیایی در سال ۱۲۷۴ میلادی ـ زادروز «پیر رِنوار» نقاش مشهور فرانسوی در سال ۱۸۴۱ میلادی ـ آغاز استعمار «مراکش» توسط استعمارگران فرانسوی در سال ۱۹۱۲ میلادی ـ درگذشت «احمد عبادی» موسیقی‌دان ایرانی در سال ۱۳۷۱ شمسی انتهای پیام/ ",
    "label": "فرهنگ"
  },
  {
    "text": "عنوان: گزارش تمرین پرسپولیس| سرخ‌پوشان تحت تاثیر باد قرار گرفتند/بازگشت 5 ملی پوش\nخلاصه: تمرین امروز پرسپولیس تحت تاثیر باد شدید برگزار شد.\nمتن: به گزارش خبرگزاری فارس، تمرین امروز تیم پرسپولیس با حضور فرشاد فرجی، میلاد سرلک، مهدی ترابی و کمال کامیابی‌نیا، شرزود تمیروف و در غیاب دو ملی‌پوش تاجیکستانی (هنانوف و صفروف) که به دلیل تغییرات پروازی، دیرتر به تهران رسیدند برگزار شد.   * وحید امیری که به‌ دلیل درد از ناحیه کمر بازی آخر تیم ملی را هم از دست داده بود، پس از عکسبرداری باید با تشخیص کادر پزشکی تیم، برنامه‌های اختصاصی خود را انجام دهد تا زمان بازگشت وی به تمرینات گروهی مشخص شود. * تمرین امروز 75 دقیقه به طول انجامید و طی آن، بازیکنان با شروع تمرین، بدن‌ها را گرم کردند و در ادامه؛ پاسکاری‌های کوتاه و ترکیبی، حفظ توپ و مینی فوتبال در برنامه بود که زیر نظر کادر فنی انجام شد.  * در طول تمرین، یحیی گل‌محمدی و کریم باقری پا به پای بازیکنان تمرین کردند و فضای مهیجی بوجود آمده بود. * باد شدیدی در ورزشگاه شهید کاظمی وزیدن گرفت و تا حدودی، برنامه‌های تمرین را تحت تاثیر قرار داد. * افشین پیروانی هم که روز بازی با تیم امید در کنار سرخ‌‌پوشان نبود در این تمرین حضور یافت.   انتهای پیام /",
    "label": "ورزشی"
  },
  {
    "text": "عنوان: اتفاقی عجیب در غفلت فدراسیون فوتبال/ هیات تهران شاکیانش را محروم کرد!+نامه\nخلاصه: هیات فوتبال استان تهران برخی مسئولان باشگاه‌ها را به دلیل مصاحبه بابت شکایت‌هایی که انجام دادند، محروم کرد.\nمتن: به گزارش خبرنگار ورزشی خبرگزاری فارس، در پی شکایت چند نفر از مسئولان آکادمی‌ها مختلف برای تخلف باشگاه استقلال و هیات فوتبال استان تهران، مبنی بر ثبت قرارداد غیر قانونی و در خارج از موعد مقرر و مصاحبه‌های این نفرات علیه مسئولان، کمیته انضباطی هیات تهران این نفرات را محروم کرد. هادی مهدوی کیا، سیامک رحیم پور و علی حاجی‌بیگی نفراتی هستند که یک ماه از حضور در میادین مختلف محروم شدند. تصویر نامه محرومیت این نفرات را در زیر ببینید:  انتهای پیام/",
    "label": "ورزشی"
  },
  {
    "text": "عنوان: پوستر الدحیل با تصویر کریمی برای بازی با السد+عکس\nخلاصه: باشگاه الدحیل از پوستر بازی خود برای دیدار با السد رونمایی کرد.\nمتن: به گزارش خبرگزاری فارس، تیم فوتبال الدحیل امروز (سه شنبه) ساعت 19:15 به وقت تهران در حساس ترین بازی هفته چهاردهم لیگ ستارگان قطر به مصاف السد می رود. در همین راستا باشگاه الدحیل پوستر این بازی حساس را منتشر کرد که علی کریمی بازیکن جدید ایرانی اش را به عنوان مهره کلیدی در پوستر در کنار المعز علی مهاجم ملی پوش خود گذاشت. کریمی هفته گذشته با قراردادی 6 ماهه به صورت قرضی از تیم قطر به الدحیل آمد.  انتهای پیام/",
    "label": "ورزشی"
  },
  {
    "text": "عنوان: آغاز طرح رجیستری موبایل‌واره‌ها/ وزارت ارتباطات زمان اعمال سیاست را اعلام کند\nخلاصه: سخنگوی ستاد مرکزی مبارزه با قاچاق کالا و ارز با اشاره به آغاز طرح رجیستری موبایل‌واره‌ها بیان کرد وزارت ارتباطات هر چه سریع‌تر جدول زمان‌بندی اعمال سیاست را اعلام کند.\nمتن: حمیدرضا دهقانی نیا در گفت وگو با خبرنگار اقتصادی خبرگزاری فارس با اشاره با آغاز مرحله دوم طرح رجیستری، گفت: فاز دوم طرح رجیستری با رجیستری موبایل واره ها (تبلت، ساعت هوشمند، بارکد اسکنر و مبدل تلفن ثابت و سیار) از 5 خرداد ماه امسال آغاز شده است. سخنگوی ستاد مرکزی مبارزه با قاچاق کالا و ارز افزود: در جلسه یازدهم خرداد، با حضور نمایندگان تام الاختیار دستگاه های مرتبط با رجیستری موبایل واره ها با توجه به فراهم بودن زیرساخت های فنی بر اجرای مرحله دوم رجیستری تاکید شد. وی افزود: ضمن اینکه سازمان برنامه و بودجه طبق بند ح تبصره 8 قانون بودجه 1400 این وظیفه را بر عهده وزارت ارتباطات و فناوری اطلاعات نهاده و در قانون به آنها ابلاغ کرده است. دهقانی نیا بیان داشت: ستاد مبارزه با قاچاق کالا و ارز هم براساس ماده 13 قانون مبارزه با قاچاق پیگیر توسعه طرح رجیستری و اجرا و آغاز فاز دوم این طرح بوده است. سخنگوی ستاد مرکزی مبارزه با قاچاق کالا و ارز با اشاره به آغاز طرح رجیستری موبایل واره ها گفت: بر این اساس وزارت ارتباطات هر چه سریع تر باید بازه زمانی اعمال سیاست را اعمال کند تا براساس نوع تجهیز تاریخ مشمولیت موبایل واره ها در طرح رجیستری مشخص شود. وی با بیان اینکه اجرای طرح مرحله دوم رجیستری 2 ماه تاخیر داشته است، گفت: از وزارت ارتباطات انتظار می رود تا بازه زمانی اعمال سیاست را تعیین و اطلاع رسانی کند تا شهروندان نیز اقدام به قراردادن سیم کارت در تجهیزات موبایل واره خود از جمله تبلت، ساعت هوشمند، مبدل تلفن ثابت و همراه و بارکد اسکنر کنند. دهقانی نیا بیان داشت: در 3 سال گذشته با اجرای طرح رجیستری تلفن همراه نزدیک به 6 میلیارد دلار کاهش قاچاق داشته‌ایم که با این اقدام نه تنها مانع واردات کالای بی کیفیت و غیراستاندارد به کشور شده‌ایم بلکه به ثبات نرخ ارز نیز کمک شده است. انتهای پیام/",
    "label": "اقتصادی"
  },
  {
    "text": "عنوان: دعوت ده‌ها هزار بسیجی برای شرکت مردم در انتخابات\nخلاصه: ده‌ها هزار نفر از بسیجیان، فرماندهان و فعالان مسجدی پایگاه‌های مقاومت بسیج سراسر کشور با صدور بیانیه‌ای از مردم برای حضور در انتخابات دعوت کردند.\nمتن: به گزارش خبرنگار حوزه مسجد و هیأت خبرگزاری فارس، ده‌ها هزار نفر از بسیجیان، فرماندهان و فعالان مسجدی پایگاه‌های مقاومت بسیج سراسر کشور با صدور بیانیه‌ای از مردم برای حضور در انتخابات دعوت کردند. متن کامل این بیانیه به شرح زیر است: ( (...إِنَّ اللهَ لاَ یُغَیِّرُ مَا بِقَوْمٍ حَتَّى یُغَیِّرُواْ مَا بِأَنْفُسِهِمْ...؛ همانا خداوند سرنوشت هیچ قوم (و ملتی) را تغییر نمی‌دهد مگر آنکه آنان آنچه را در خودشان است تغییر دهند! (رعد/ ۱۱) حضرت امام خمینی (ره): این وظیفه‌ای است الهی، وظیفه‌ای است ملی، وظیفه‌ای است انسانی، وظیفه‌ای است که ما باید به آن عمل بکنیم. همه‌مان باید در انتخابات شرکت بکنیم. حضرت امام خامنه‌ای (مدظله‌العالی): همه کسانی که به نظام جمهوری اسلامی و به استقلال کشور معتقدند، به آینده کشور اهمیت می‌دهند دلشان برای منافع ملی می‌سوزد، باید در انتخابات شرکت کنند. حمد و سپاس خدای بی‌همتا را که بر ما منّت نهاد و نعمت انقلاب اسلامی و رهبری فرزانه را بر ما ارزانی داشت تا تحت زعامت آن عارف نستوه، ظلم و ستم جهانخواران و جیره خواران داخلی آنان را پایان ببخشیم و پرچم با شکوه حاکمیت  «الله» را بر بلندای نهضت‌های مردمی جهان به اهتزاز درآوریم. و اینک که در سپیده دم طلوع فصل جدید حیات طیبه جمهوری اسلامی ایران و طلیعه روح‌بخش و فرحناک گام دوم انقلاب، گام‌های استوار جمهوریت و اسلامیت فراتر از مرزهای جغرافیایی، حاکمیت کلیدی دل‌ها را به دست آورده، ملت ما را در آستانه تصمیمی بزرگ برای کشورمان قرار داده است تا به همت و یاری یکدیگر به فصل جدید جمهوریت و اسلامیت، عقلانیت، اقتدار، نشاط و آبرومندی در زندگی سلامی دوباره بکنند و با انتخابی شایسته و اصلح، ایرانی عزتمند و سرافراز را شاهد باشند و این محقق نمی‌شود، مگر با همت و اراده پرخروش و خواست همه ما. بسیجیان و فعالان مساجد در محلات سراسر کشور، با تعظیم و تکریم مردم عزیز، از آحاد ملت شریف ایران دعوت می‌نمایند تا تحت عنایت ذات اقدس الهی، با حضوری دشمن شکن و آگاهانه در انتخابات 28 خرداد ماه 1400، با شایسته‌ترین انتخاب که به فرموده فرمانده معظم کل قوا (مدظله‌العالی) می‌بایست فردی ولایتمدار با مدیریت قوی، ایمان قوی، عدالت‌خواه و فسادستیز، دارای عملکرد انقلابی و جهادی، معتقد به توانمندی‌های کشور و جوانان، همیشه در میدان برای خدمت باشد، گامی دیگر در اعتلاء و ارتقای ایران اسلامی برداریم. همه باهم به نیابت از شهدا می‌آییم و می‌سازیم فردای ایران اسلامی را. انتهای پیام/",
    "label": "فرهنگ"
  },
  {
    "text": "عنوان: سیدامیر مکی: انعقاد قرارداد ۱۹۳۳ بزرگ‌ترین خیانت یک دولت در حق ملتش بود\nخلاصه: سیدامیر مکی، مورخ گفت: انعقاد قرارداد 1933 بزرگ‌ترین خیانتی بود که یک دولت برای حفظ منافع بیگانگان علیه مردمش مرتکب شد و قطعا می‌توان حدوث کودتای ننگین 28 مرداد را دلیلی بر لغو قرارداد 1933 در فرایند ملی شدن صنعت نفت ایران دانست.\nمتن: به گزارش خبرگزاری فارس، نخستین روز همایش ملی «هشتادمین سالگرد اشغال ایران و سقوط رضاخان؛ بررسی علل اشغال ایران و سقوط رضاخان در سوم شهریور ۱۳۲۰ » به دبیری دکتر موسی حقانی، رییس موسسه تاریخ معاصر ایران، ۲۲ شهریورماه در این موسسه با حضور اساتید مختلف حوزه تاریخ از اقصی نقاط کشور از ساعتی پیش در حال برگزاری است. سید امیر مکی چهارمین سخنران این همایش با موضوع « پیدایش نفت ایران و زوایای پیدا و پنهان الغای قرارداد دارسی و ظهور قرارداد ۱۹۳۳» طی صحبت‌هایی عنوان کرد: در صفحات تاریخ نفت ایران و در سال ۱۲۸۰ هجری شمسی (۱۹۰۱ میلادی)، ویلیام ناکس دارسی، او که  یهودی الاصل استرالیایی و تبع انگلستان بود با همراهی و حمایت میرزا علی اصغر خان امین السلطان، صدر اعظم مقتدر و پرنفوذ عصر قاجاری در زمان سلطنت مظفرالدین شاه، امتیازی خارق العاده و انحصاری از اکتشاف، استخراج، حمل و نقل، پالایش و صدور نفت در تمام ممالک محروسه ایران به جز پنج ایالت شمالی را به مدت ۶۰ سال حاصل کرد. وی در ادامه افزود: براساس این امتیاز پس از حدود پنج سال، شاهد فوران نفت از سکوی احداثی منطقه مسجد سلیمان بودیم و به یکباره ارزش سهام شرکت دارسی را به میزان قابل توجه و حتی باور نکردنی  افزایش داد که تقریبا این اتفاق مصادف با حدوث انقلاب مشروطه در ایران بود. مکی اظهار داشت: اجنبی، زمانی در ایران به نفت رسید که ایران در گیرودار نبرد مستبدان و مشروطه‌خواهان بود و اثری از دولت مرکزی مقتدر نبود که با تمام این تفاسیر، شروع انقلاب مشروطه، زمزمه مخالفت‌های روزافزونی را در مخالفت با قرارداد دارسی ایجاد کرد، اما به دلیل کوتاهی عمر مجلس اول و نیز پیدایش استبداد صغیر و همچنین مشکلات متعدد مجالس بعدی، خود مانعی جدی بر پیگیری مفاد امتیازنامه دارسی شد. وی با بیان اینکه مقاله ژاک دمرگان، سرآغازی بر پیدایش صنعت عظیم نفت ایران شد، توضیح داد: آنچه که باعث پررنگ تر شدن نقش نفت در دوران شروع عصر تقابل ابرقدرت‌ها شد، وقوع جنگ جهانی اول و تامین سوخت کشتی‌های جنگی بود که اهمیت و ارزش نفت را نزد دولتمردان انگلستان دوچندان کرد و موجب به دست گرفتن امتیاز نامه دارسی توسط دولت انگلستان شد که فرآیند نوینی در راستای نقشه استعماری بریتانیای کبیر در ایران ایجاد کرد. وی اظهار داشت: دارسی، در زمینه نفت ایران ۳۰۰ هزار لیره خرج کرد و دیگر آهی در بساط نداشت که نوبت به دولت انگلستان رسید و به صحنه وارد شد، چه امتیاز نامه را به خدعه و نیرنگ از کف دارسی خارج کرده باشند و چه دارسی با میل و اراده خود آن را فروخته باشد، سرانجام در ماه آوریل سال ۱۹۰۹ میلادی/ ۱۲۸۸ شمسی به فاصله یکسال پس از اکتشاف نفت در چاه نفتون، شرکت سهامی نفت انگلیس و ایران با سرمایه دومیلیون لیره در لندن به ثبت رسید. مکی در پایان یادآور شد: به گواه تاریخ و ادله فراوان، انعقاد قرارداد ۱۹۳۳ بزرگترین خیانتی بود که یک دولت برای حفظ منافع بیگانگان علیه مردمش مرتکب شد و قطعا میتوان حدوث کودتای ننگین ۲۸  مرداد و ایجاد دولت نظامی زاهدی در سال ۱۹۵۳ میلادی را نیز علت و دلیلی بر لغو قرارداد ۱۹۳۳ در فرآیند ملی شدن صنعت نفت ایران دانست که پس از آن هم پیدایش و ایجاد فضای استعماری نوین  با تشکیل کنسرسیوم نفتی انگلیسی ـ آمریکایی را ادامه زنجیره نوین امپریالیستی تا وقوع انقلاب اسلامی ایران  دانست. *چیت سازان: چرا رضاخان شیخ خزعل را سرکوب کرد محمدرضا چیت‌سازان در ادامه همایش درباره شورش شیخ خزعل علیه حکومت مرکزی و سرکوب به بهانه تثبیت بیان کرد: موضوع من در ارتباط با شورش شیخ خزعل و نقش پررنگ قدرت انگلستان در این ماجرا است. به این معنا که این جریان با پا گرفتن حکومت‌های محلی مثل شیخ خزعل و سرکوب توسط رضاشاه همه در سایه همکاری، حمایت، پشتیبانی و مسیری بوده که قدرت‌هایی مثل انگلستان نقش اصلی در آن داشتند. این پژوهشگر افزود: پژوهش‌های کمی در این خصوص انجام شده است. عقبه شیخ به دوره قاجاریه باز می‌گردد که هنوز نفت کشف نشده و بودجه کشور از راه استخراج نفت نبوده و ما با دولت مرکزی مقتدری در این دو راه مواجه نیستیم. چیت‌سازان توضیح داد: رابطه شیخ با حکومت مرکزی و دولت انگلستان و دول خارجی رابطه پیچیده ای بود و اگر بخواهیم درباره این موضوع صحبت کنیم، یک سه ضلعی میان قدرت انگلستان، حکومت مرکزی که مقطعی در دولت قاجار بود و پس از آن رضا خان بر سر کار آمد و ضلع دیگر شیخ خزعل به‌عنوان حکمران محلی است. وی ادامه داد: شیخ مدتی با دولت مرکزی چالش‌هایی در زمینه مالیات داشت که حتی درگیری‌هایی میان آن‌ها به وجود آمد که این جریان و چالش‌ها با نقش انگلیسی‌ها فیصله پیدا کرد و حتی قراردادی میان دو طرف منعقد شد. موازنه میان این دو، دولت انگلستان بود؛ اما به این بهانه که این قدرت خارجی هر زمان که خواست از این دو طرف بهره‌مند شود. وی در ادامه گفت: انگلیسی‌ها از شیخ تا جایی که منافع‌شان پیش برود، حمایت زبانی داشتند. حتی در زمانی که شیخ نیاز به حمایت در زمان هرج و مرج و بی‌ثباتی داشته است، از او حمایت نمی‌کنند؛ چراکه اگر شیخ به قدرت می رسید، ممکن بود که کنترل انگلیسی‌ها بر شیخ کم شود. این جریان تا زمان بر سرکار آمدن رضاخان که انگلیسی‌ها نیز در آن نقش داشته‌اند، ادامه پیدا می‌کند. رضاخان با به ‌قدرت رسیدن تلاش می‌کند تا حکومت مرکزی با ثباتی ایجاد کرده و آن نظام سیاسی مطلوب خود را در ایران اجرایی کند؛ پس برای این کار نیاز به سرکوب شیخ داشته است. چیت‌سازان در پایان گفت: در این جریان و تحولات نقش انگلیسی‌ها بسیار پررنگ است و برکسی پوشیده نیست که اگر انگلستان نبود که بخواهد دخالت کند و بین این دو نیرو جریان را هماهنگ کند، شاید ماجرا به این شکل اتفاق نمی‌افتاد. نمونه این جریان نیز مثل افغانستان است که نقش آمریکا در آن پوشیده نیست و این می‌تواند درسی برای کشور خودمان و منطقه خاورمیانه باشد که قدرت‌های خارجی در صدد رسیدن به منافع‌شان هستند. *سعیدی: علل حمایت انگلیس از مشروطه‌خواهان ایرانی سپس زهرا سعیدی، پژوهشگر در موضوع سیاست انگلیس در دوره پسا مشروطه و حمایت او آنها از رضاخان عنوان کرد: سیاست انگلیس در این دوره یکسان نبوده، این کشور همیشه براساس منافع خود در منطقه سیاست‌هایش را تغییر داده است. انگلیس در این دوره همیشه خود را منادی مشروطه معرفی می کرد و از این طریق هم توانست برخی مشروطه‌خواه‌ها به ویژه افراطی‌ها را جذب خود کند، اما واقعیت این است که در آن دوره وجود یک حکومت مشروطه در ایران لازم بوده و انگلیس همیشه ترس این را داشت که روسیه منافع او را بگیرد. وی در ادامه افزود: روس‌ها به دلیل نزدیکی به مرزهای ایران و مناسبات گسترده حضور گسترده ای در ایران داشت اما انگلیس تلاش داشت روسیه را از سیاست ایران دور کند و شاید بهترین راه همین حکومت مشروطه بود که توسط یکی از نیروهای مشروطه‌خواه حامی انگلیس بود. در هر حال آنچه مهم است اینکه این رقابت تاثیر خاصی در استقلال سیاسی ایران گذاشت تا جایی که با هم توافق کردند که موازنه داشته باشند اما این موازنه خیلی پایدار نبود و دو کشور طی قرارداد ۱۹۰۷ برخلاف انتظار مشروطه‌خواهان سیاست مماشات را با هم در پیش گرفتند و به رقابت‌هایشان پایان دادند. سعیدی یادآور شد: براساس قرارداد ۱۹۰۷ بین روسیه و انگلیس به نام قرارداد سن پترزبورگ، ایران بین دو کشور تقسیم شد که علل انعقاد این قرارداد بین المللی و داخلی بین این سه کشور بود. حضور آلمان‌ها در آن دوران به بهانه‌های مختلف زیاد شده بود که نگرانی برای انگلیسی‌ها بود. وی با بیان اینکه این قرارداد از جهات دیگری هم بر نارضایتی مردم و بحران‌های سیاسی اثر گذاشت و اضمحلال تدریجی مشروطیت را به دنبال آورد، گفت: به خصوص مقارن جنگ جهانی اول که ایران به اشغال در آمد  و قحطی و نارضایتی و حکومت‌های تجزیه طلب ایجاد شد و اینطور مردم همه مشکلات را ناشی از مشروطه و ضعف حکومت مرکزی می دیدند. وی اظهار داشت: علت اتخاذ سیاست‌های متفاوت از سوی انگلیس در برهه‌هایی که بدان اشاره شد، تامین منافع ملی بود. در واقع برای کشورهای غربی مثل انگلیس تنها یک راهنمای عمل در سیاست خارجی هست و آن هم منافع خودشان است حال ممکن است اینها منافعشان به سمت یک حکومت مستبد یا مشروطه‌خواه یا بی‌ثبات کردن وضعیت سیاسی یک کشور باشد موضوعی که نمونه‌های آن را در ایران دوره‌های مختلف شاهد هستیم. این همایش تا چهارشنبه در موسسه تاریخ معاصر ایران ادامه دارد. انتهای پیام/",
    "label": "فرهنگ"
  },
  {
    "text": "عنوان: در گردشگری معدنی چه چیزهایی می بینیم؟/ تجربه سفر به عمق 230 متری زمین با گردشگری معدنی\nخلاصه: ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.\nمتن: گروه تفریح و نشاط - سعیده اسدیان: چند سالی می شود که گردشگری معدن به سبک جدیدی از سفر در کنار گردشگری هایی همچون دریایی، کوهستانی، زیست محیطی و ... تبدیل شده و معادنی که به دلیل نامناسب بودن وضعیت بازار، کاهش عیار مواد معدنی، پایین بودن کیفیت مواد معدنی و عدم توجیه اقتصادی بهره برداری حداقل به مدت 5 سال غیرفعال بوده و به عبارتی متروک بوده اند،‌ به یک سایت گردشگری تبدیل می شوند تا منبعی برای کسب درآمد باشند.  در واقع معدنی که با پایان کار استخراج به پدیده ای متروک تبدیل شده و می تواند آسیب های زیست محیطی به همراه داشته باشد، با یک تغییر کاربری روحی دوباره پیدا می کند، هرچند که بسیاری از معادن فعال هم قابلیت تبدیل شدن به جاذبه گردشگری را دارند.  درآمدزایی با گردشگری معدنی این اتفاق در برخی از کشورهای دنیا هم افتاده و به شکل پدیده ای با عنوان گردشگری معدنی در حال گسترش است، برای مثال معدن زیرزمینی نمک ویلیچیکا در لهستان که در حال حاضر فعال است با جاذبه هایی در بخش های متروک خود همچون ساختار زمین شناسی،‌ بقایای معدن کاری درتونل ها،‌ مجسمه های نمکی و ... سالانه حدود یک میلیون گردشگر را به سوی خود می کشاند. ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.  نخستین پروانه بهره‌برداری گردشگری معدن در ایران معدن سرب و سیلیس شاکین در استان قزوین،‌ معدن مس بایچه‌باغ و معدن سرب و روی انگوران در استان زنجان، معدن تراورتن سردارآباد در آذربایجان شرقی، معدن متروک طلای پس‌قلعه در دربند تهران، معدن فیروزه نیشابور در استان خراسان رضوی، معدن متروک زیرزمینی مس باهو و معدن چاه‌خربزه در مجاورت نخلک در منطقه انارک استان اصفهان و... از جمله مناطق مستعد گردشگری معدن در ایران به شمار می روند.  البته چند ماهی می شود که نخستین پروانه بهره‌برداری گردشگری معدنی انگوران به مدت سه سال از سوی سازمان میراث فرهنگی و گردشگری و صنایع دستی استان زنجان صادر شده است،‌ معدنی با قدمت 100 ساله که یکی از منحصر به فرد ترین معادنی است که  میانگین عیار آن به 35 تا 40 درصد هم می رسد. در گردشگری معدنی چه چیزهایی می بینیم؟ مشاهده معادن روباز و زیرزمینی انگوران، روش‌های اکتشاف و استخراج آن‌ها، تونل زیرزمینی، ماشین‌آلات معدنی مورد استفاده برای استخراج معادن، مشاهده انواع کانی‌ها و سنگ‌ها به ‌ویژه سنگ‌های قیمتی ازجمله جاذبه‌های گردشگری مجتمع معدنی فعال سرب و روی انگوران است که گردشگران در سفر به این منطقه می توانند از آن ها بازدید کنند.  در محوطه معدن اقامتگاهی به بزرگی یک هتل 4 ستاره و یک باشگاه ورزشی احداث شده تا شرایط برای گردشگران مطلوب باشد،‌ البته نزدیکی این معدن به مجموعه تاریخی و فرهنگی تخت سلیمان نیز به جذابیت آن اضافه کرده است. تجربه سفر به عمق 230 متری زمین با گردشگری معدنی معدن و کارخانه سرب و روی انگوران بزرگ ترین تولید کننده سرب و روی ایران و بزرگترین معدن سرب و روی خاورمیانه است که ذخایر معدنی آن در بخش روباز 8 میلیون تن و در بخش زیرزمینی 4 میلیون تن روی با عیار بالاست.  معادن فعال به دلیل بزرگی و استفاده از ماشین آلات غول آسا و همچنین وجود پدیده های زمین شناسی از جذابیت های بالایی برخوردار هستند، برای مثال معدن زیرزمینی نخلک در اصفهان با قدمتی 2 هزار ساله آثار باستانی زیادی دارد که پیشینه برخی از آن ها به دوران ساسانی باز می گردد.  در کنار تمام این جذابیت ها، تنها در یک گردشگری معدنی است که می توانید به تجربه سفر به عمق 230 متری زمین را داشته باشید. انتهای پیام/",
    "label": "تفریح و نشاط"
  },
  {
    "text": "عنوان: کاپیتان الهلال قبل از بازی با پرسپولیس بهبود پیدا کرد\nخلاصه: کاپیتان الهلال پیش از بازی با پرسپولیس بهبود پیدا کرد.\nمتن: به گزارش خبرگزاری فارس، سایت «اسپورت 360» عربستان خبر داد سلمان الفرج کاپیتان الهلال بهبودی خود را به صورت کامل به دست آورد و آماده بازی با الشباب در هفته ششم لیگ برتر عربستان است. الهلال رقیب پرسپولیس در مرحله یک چهارم نهایی لیگ قهرمانان آسیا است. 7 بازیکن تیم سعودی از هفته گذشته تاکنون مصدوم شدند که الفرج از بند مصدومیت رهایی پیدا کرد. دیدار شاگردان گل محمدی با الهلال در تاریخ 24 مهر در ریاض برگزار می شود. انتهای پیام/",
    "label": "ورزشی"
  },
  {
    "text": "عنوان: پنج عامل رشد بی‌رویه قیمت برنج‌‌/ خشکسالی کشت را کاهش داد\nخلاصه: قیمت برنج که در ماه‌های گذشته بی محابا افزایش یافته است با وجود تزریق این کالا به بازار همچنان در برابر کاهش نرخ‌ مقاومت دارد، موانعی سر راه افت قیمت برنج است که در این گزارش بررسی می شود.\nمتن: به گزارش خبرنگار اقتصادی خبرگزاری فارس،‌ قیمت برنج که در ماه‌های گذشته بی محابا افزایش یافته بود با وجود تزریق برنج به بازار همچنان در برابر کاهش قیمت‌ها مقاومت دارد‌ و این سوال است که چرا قیمت‌ها مدام افزایش می‌یابد و چه موانعی وجود دارد که اجازه کاهش قیمت‌ نمی‌دهد. از سال گذشته پیش از فصل برداشت برنج، قیمت‌ها آرام آرام آهنگ رشد کرد و آهسته و پیوسته افزایش یافت به طوری که اکنون در بازار، برنج ایرانی درجه یک تا کیلویی 100 هزار تومان قیمت‌گذاری می‌شود. گزارش مرکز آمار درباره متوسط قیمت کالاهای خوراکی در بهمن ماه ۱۴۰۰ نشان می دهد که برنج ایرانی نسبت به سال قبل از آن (۱۳۹۹) ۹۵.۳ درصد گران شده و در مقایسه با بهمن سال ۱۳۹۹ که قیمت هر کیلو به طور متوسط ۳۴ هزار و ۴۰۰ تومان بود، در دی ماه امسال به حدود ۵۷ هزار تومان رسید و در بهمن متوسط قیمت ۶۷ هزار و ۳۰۰ و حداکثر ۷۶ هزار تومان گزارش شد. اما پس از این آمار دولتی، قیمت‌ها دوباره در فروردین افزایش یافته و حتی 100 هزار تومان و بیشتر هم گفته می شود. در این گزارش تلاش می شود دلایل افزایش قیمت برنج و راهکار کاهش آنرا مطرح کنیم.   * دلایل افزایش قیمت برنج الف) کاهش تا 40 درصدی تولید برنج تولید برنج داخلی که مهمترین عامل تاثیر گذار در کاهش قیمت می‌تواند باشد امسال کاهش داشت، وزیر جهاد کشاورزی این کاهش را 20 درصد نسبت به سال گذشته عنوان و عامل آنرا خشکسالی معرفی کرد؛ اما کارشناسان می‌گویند تولید برنج امسال حدود 40 درصد کاهش یافته است. اگرچه هنوز آمار دقیقی از تولید سال گذشته برنج اعلام نشده اما با فرض کاهش 40 درصدی تولید برنج کشور 800 هزار تن کاهش یافته است. تولید سالانه کشور در محدوده 2 میلیون تا 2 میلیون و 400 هزار تن است که این میزان نیاز داخل را برآورده نمی‌کند و در شرایط تولید ایده‌ال سالانه یک میلیون تن واردات انجام می دهیم.    ب) کاهش واردات نسبت به سال‌های گذشته در کنار کاهش زیاد تولید که خود وزیر بالاترین مقام بخش تولید کشاورزی هم به آن اعتراف کرد، واردات باید بیشتر می شد تا نیاز کشور برآورده شود. اما آمارهای نشان می‌دهد که میزان واردات به جای اینکه افزایش یابد تا کمبود تولید داخل را جبران کند، کاهش داشته است. مسیح کشاورز، دبیر انجمن وارد کنندگان برنج 26 تیرماه سال گذشته با بیان اینکه واردات برنج در مقایسه با دوره‌های گذشته، کاهش ۸۰ درصدی داشته که همین امر موجب کمبود برنج خارجی در بازار شده است، گفت: «به عنوان مثال در سال ۹۸ که مشکلاتی مانند تأمین ارز نداشتیم، ۷۹۸ هزار تن برنج خارجی وارد کردیم در حالی که امسال این رقم تاکنون به ۸۰ هزار تن رسیده است یعنی با کاهش ۸۰ درصدی مواجه هستیم.» بخش زیادی از دلیل این کاهش واردات مشکلات تامین ارز بود.    ج) ادامه ممنوعیت واردات برنج با وجود نیاز شدید داخل ممنوعیت واردات در فصل برداشت از دیگر عواملی بود که به گفته کارشناسان عامل افزایش قیمت شد و باید در شرایطی که خاص بود واردات ادامه می یافت. طبق آنچه در قانون مقررات صادرات و واردات تاکید شده است، ممنوعیت واردات برنج از ابتدای مرداد تا پایان آبان ماه جهت حمایت از تولید داخل اعمال می‌شود. ممنوعیت واردات در حالی بود که حدود 100 هزار تن برنج در انبارهای گمرک دپو شده بود و به دلیل رعایت این مقررات امکان تزریق آن به بازار نبود. همان زمان کارشناسان می‌گفتند که در این شرایط خاص که بازار نیاز شدید به برنج دارد و هنوز فصل برداشت هم نرسیده است باید این ممنوعیت برداشته شود و حداقل برنج مانده در گمرک وارد بازار شود که نهایتا وزارت جهاد کشاورزی این ممنوعیت را برداشت اما خیلی دیر بود و به نوشدارو پس از مرگ سهراب شبیه بود. وزارت جهاد کشاورزی تنها 12 روز مانده به پایان مهلت 4 ماهه ممنوعیت را برداشت که به گفته کارشناسان بسیار دیر بود. آن زمان معاون فنی‌ گمرک جمهوری اسلامی ایران در 18 آبان 1400 از لغو ممنوعیت فصلی واردات برنج چند روزی زودتر از موعد مقرر خبر داد. به گفته ارونقی «با توجه به روند افزایشی قیمت برنج در بازار، بارها پیگیری‌هایی جهت لغو ممنوعیت فصلی و ورود برنج جهت جلوگیری از افزایش قیمت صورت گرفت تا اینکه در نهایت در ۱۲ روز مانده پایان زمان تعیین شده‌، لغو شد‌».    د) دلالی و احتکار عامل بسیار مهم در افزایش قیمت‌ها دلالان و محتکران سهم زیادی در رشد قیمت ها داشتند که البته زمینه این احتکار را «سوء مدیریت‌ها» برای آنها فراهم کرد. در شرایطی که بازار عطش شدیدی داشت و عرضه به حد کافی نبود، دلالان و محتکران شرایط را برای جولان مناسب می دیدند. عطش بازار به دلیل کاهش تولید و کاهش واردات بود و به نوعی دست دولت پیش این دلالان رو شده بود. آنها برنج را از کشاورزان به قیمت 30 تا 40 هزارتومان می‌خریدند و در انبارها نگه می داشتند تا عطش بازار بیشتر شود و با تزریق قطره چکانی روند رشد قیمت‌ها را نگه می داشتند و پله به پله قیمت ها را بالا بردند. وزارت جهاد کشاورزی هم به این مسئله آگاه بود اما ظاهرا کاری از دستش برنمی آمد و به قولی بند را به آب داده بود. البته وزارت جهاد اعلام کرد: «‌محتکران، دلالان و سودجویان قیمت برنج ایرانی را در بازار افزایش داده‌اند و هدفشان از این احتکار افزایش قیمت پایه برنج کشت جدید است‌». مدیرکل دفتر بازرسی و نظارت بر کالاهای اساسی وزارت جهاد کشاورزی گفت: «متأسفانه بعد از سال نو قیمت برنج ایرانی در حالی افزایش یافت که قیمت برنج مصوب برای طارم درجه یک ۶۵ هزارتومان تعیین شده بود‌». بلاخره وزارت جهاد تصمیم گرفت با این محتکران مقابله کنند و گفت آنها را به تعزیرات می‌فرستد و جریمه می‌کند؛ تا اینکه به گفته امرالهی، سرپرست دفتر بازرسی و نظارت بر کالاهای اساسی وزارت جهاد کشاورزی، حدود ۳۰۰ تن برنج پاکستانی باسماتی و حدود ۹ تن برنج طارم کشت دوم ایرانی 29 فروردین در  انبار شهر ری کشف شد و نکته مهم‌تر این که اینها خرید برنج شرکت بازرگانی دولتی بوده است و این بازرسی ها ادامه دارد. اما سوال این است که آیا این کشفیات کافی است که قیمت را تعدیل کند؟ ‌انبارهای زیادی در سطح کشور موجود است که ذهن هیچ بازرسی به آنجا نمی‌رسد. بنابراین افزایش برنج در کشور به این دلیل رخ داد که در عین حال که تولید 40 درصد کم شده بود مدیریت مناسب واردات، توزیع و نظارت بر تنظیم بازار به درستی انجام نشد و شاهد بیش از سه برابری قیمت از مزرعه تا سفره را شاهد شدیم. ه) افزایش قیمت جهانی کالای اساسی از سوی دیگر در مسیر رشد قیمت‌ها، تورم جهانی را هم نمی توان نادیده گرفت که به گزارش سازمان خواروبار جهانی به بیشترین زمان تاریخ خود رسیده است و حال این سوال است که برای سال‌های آینده چه باید کرد؟    * راهکار کاهش قیمت برنج الف) ضرورت فرهنگ‌سازی برای کاهش مصرف جای تأمل است که‌ آیا پشت پرده دست‌هایی وجود دارد که سرانه مصرف کشور در‌باره هر محصولی که وارد کننده آن هستیم را به شدت افزایش می‌دهد،  ایرانی ها در سال بیش از 40 کیلوگرم مصرف برنج دارند در حالی که در کشورهای اتحادیه اروپا اندکی بیش از 5 کیلوگرم مصرف برنج دارند که حدود 8 برابر است. در روغن خوراکی هم همینطور است در حالی که 90 درصد وابستگی به واردات روغن داریم، حدود دو برابر میانگین دنیا مصرف داریم. پس اگر سرانه مصرف برنج را که به اذعان کارشناسان بهداشتی ارزش غذایی چندانی هم ندارد به نصف کاهش دهیم، حتی صادر کننده هم خواهیم شد. در این میان جامعه نیاز به فرهنگ سازی دارد و رسانه ها هم باید در این مسیر بکوشند و می‌توان این تبلیغات موثر را جایگزین تبلیغ چیپس و پفک در رسانه ملی کرد. پس یکی از راهکار این است که به جای برنامه‌ریزی‌های کلان برای افزایش تولید به اصلاح رژیم غذایی نامناسب خود همت کنیم. ب) قیمت‌گذاری دستوری یکی از عوامل رشد قیمت‌ها به تجربه دیده شده قیمت‌گذاری دستوری دولت‌ها نتوانسته قیمت‌های بازار را کنترل کند به عنوان نمونه اغلب قیمت‌های بازار بالاتر از چیزی است که دولت مصوب کرده و یا ستاد تنظیم بازار قیمت‌گذاری کرده است. کارشناسان معتقدند، در صورتی که دولت اجازه دهد قیمت ها را عرضه و تقاضا تعیین کند، چنین افزایش هایی را شاهد نخواهیم بود. پایان سخن اینکه‌ اگر در کنار برنامه ریزی برای افزایش تولید، برای کاهش مصرف هم فرهنگ سازی کنیم و نیز از ابزار واردات، صادرات و سیاست قیمت‌گذاری به درستی استفاده کنیم، شاهد چنین جهش های قیمتی نخواهیم بود. انتهای پیام/",
    "label": "اقتصادی"
  },
  {
    "text": "عنوان: غذای طهرانی های قدیم در روز «سیزه به در» چه بود؟\nخلاصه: مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.\nمتن: گروه تفریح و نشاط: از قدیم الایام اعدادی مثل سه و هفت و سیزده دارای مفاهیم پیچیده ای از تأثیر نجوم در ایران باستان داشته اند و این موضوع در سنت هایی مثل هفت سین، سیزده به در، هفت شهر عشق،‌ هفت خوان رستم و... دیده می شود. قدمت مراسم سیزده به در در ایران تأثیرات زیادی را روی فرهنگ دیگر ملل هم گذاشته تا جایی که کاتارها در روز «عید پاک» که در برخی از سال ها همزمان با روز طبیعت در ایران می شود،‌ یک روز را در طبیعت سپری می کنند. مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.  فلسفه سیزده به در جعفر شهری در جلد چهارم کتاب تهران قدیم در خصوص نحوه برگزاری مراسم سیزده به در طهران قدیم چنین نوشته است: «سیزده به در را هر دسته به شکلی برگزار می کردند، در میانشان عده ای هم بدون خانواده و به صورت مردانه دور هم جمع می شدند. عده ای دیگر هم با تفریحات سالم مثل سبزه پای هفت سین به صحرا انداختن، فرش پهن کردن و پختن و خوردن و بگو و بخند وسبزه گره زدن این روز را سپری می کردند.  اما برای خانواده ها روز سیزدهم فروردین آخرین روز تعطیلات نوروزی به حساب می آمد که باید خرده حساب های خود را با آن تصفیه می کردندتا از فردا صبح یعنی چهاردهم به سلامتی و تندرستی به سر کار بروند، به همین جهت یکی دو روز مانده به سیزدهم زن ها بساط این روز را از خریدن و شستن کاهو و جوشاندن سرکه شیره یا سکنجبین تا تهیه غذا فراهم می کردند.  فلسفه این بیرون رفتن از خانه این بود که به نحسی عدد 13 اعتقاد داشتند، چیزی که معلوم نبود از که و از چه زمان باب شده بود اما می گفتند برای اینکه خوشی دوازده روز گذشته را با نحسی سیزده مخلوط نکنیم باید آن را به خانه راه ندهیم به همین جهت به بیرون از خانه می رفتند. غذاهای اصیل روز سیزده به در غذای سیزده به در به دو شکل تهیه می شد، یکی اینکه از شب قبل آن را می پختند و آماده می کردند و نوعی دیگر که صفای بیشتری داشت این بود که اسباب و وسایل آن را تهیه می کردند تا در صحرا طبخ کنند.  غذای این روز معمولاً دمپختک، دمی بلغور و آش رشته بود، که مطبوع ترین غذای سیزده به در محسوب می شد و آنقدر با حوصله تهیه می کردند که بقیه صحرا نشینان به هوس می افتادند، هرچند که حسرتی برای کسی باقی نمی ماند چون هنگام صرف غذا به اطرافیان هم در حد یک پیاله از همان غذا می دادند چون معتقد بودند اگر در میانشان طفل و پسر نابالغ یا زن باردار باشد و دلشان بخواهد، مسئول هستند. تهرانی های قدیم کجا سیزده را به در می کردند؟ بیرون دروازه های دولت زیر سایه درخت های باغ صنیع الدوله و کنار نهرهای منشعب از آن و باغ های اطراف محل برگزاری سیزده به در در تهران قدیم بود.  همچنین بیرون دروازه شمیران کنار جوی خیابان شمیران و سایه درخت های اقاقیا و زبان گنجشک،‌ یا بیرون دروازه دوشان تپه تا خود دوشان تپه و سلیمانیه و باغ وثوق الدوله. عده ای بیرون دروازه دولاب تا منتها الیه دولاب و سبزی کاری ها و سرآسیاب های آن می نشستند،‌ در واقع اینجا بهترین و مرغوب ترین محل برای سیزده به در بود که تهرانی ها به آن هجوم آورده تا از سبزه، آب فراوان و کاهوهای سر از خاک بیرون زده آن استفاده کنند.  بیرون دروازه خراسان، بیرون دروازه شاه عبدالعظیم،‌دروازه قزوین، دروازه باغشاه و امامزاده حسن و باغ های اطراف آن هم از دیگر محل های پرطرفدار برای سیزده به در بود. بخت گشایی با سبزه گره زدن گره زدن سبزه از جمله رسومی بود که همچنان هم ادامه دارد، چون معتقد بودند گره زدن سبزه به خصوص برای دختران دم بخت حاجت را روا می کند به همین خاطر در اولین فرصت خود را به میان سبزه ها انداخته، ساقه های آن را در دست گرفته و با اشعار و جملاتی مثل «سبزی تو از من،‌زردی من از تو» یا «سبزه و سبزه بختی‌، یه شوهر دست به نقدی» یا «سال دیگه،‌خونه شوهر بچه بغل» سبزه ها را گره می زدند. در این روز بستنی فروشهای بشکه به سر، چغاله بادامی ها، گوجه ای ها و کاهویی ها در مسیرهای سیزده به در راه می رفتند و کسب و کارشان حسابی پر رونق می شد. انتهای پیام/",
    "label": "تفریح و نشاط"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: اکبرپور: ماشین سازی از همان اول فصل افتاده بود/ برای ماندن نیاز به معجزه داریم\nخلاصه: سرمربی تیم فوتبال ماشین‌سازی گفت: تیم ماشین‌سازی از ابتدای فصل که بسته شده بود، افتاده بود، هر چه بازی کردند باختند و نیم فصل افتاده بودند.\nمتن: به گزارش خبرگزاری فارس، علیرضا اکبرپور در نشست خبری بعد از بازی مقابل نساجی، عنوان کرد: بچه‌های ما تجربه کافی ندارند و همین باعث شد در جریان بازی گل بخوریم. ما واقعا کمبود بازیکن داریم البته نفراتی که جایگزین کرده بودیم با تمام توان بازی کردند اما بچه‌های ما تجربه کافی ندارند و روی اشتباه گل خوردیم. ما خیلی روی این موضوع کار می‌کنیم. وی افزود: موقعیتی ندادیم اما روی کرنر گل خوردیم. بازی‌های قبلی هم گل‌هایی خوردیم که می‌توان گفت بچگانه بود. بچه‌های ما تجربه کافی را ندارند و در بازی تحت شرایط حریف قرار می‌گیرند و آن جایی که نباید گل می‌خوریم. اگر در جریان بازی گل بخوریم ناراحت نمی‌شویم اما خارج از جریان گل خوردیم. مربی ماشین‌سازی درباره اینکه در بازی داخلی باختید و آیا بازیکنان ماشین‌سازی سقوط خود را پذیرفته‌اند و به دنبال شکست آبرومندانه هستند، خاطرنشان کرد: ما بازیکنی نداریم که جایگزین کنیم. وقتی بازیکنی اخراج یا 4 اخطاره می‌شود با کمبود بازیکن مواجه می‌شویم. همین امروز آقای اسدی را نداشتیم و چقدر مشکل داشتیم. نفرات جایگزین هم با تمام وجود بازی کردند اما شرایط به گونه‌ای است که بچه‌ها تجربه مافی ندارند هر چند ما برای برد به زمین می‌رویم و خیلی کار می‌کنیم اشتباهاتی نداشته باشیم. نیمه اول بازیکنان ما خیلی خوب نتوانستند بازی کنند، 2 تعویض داشتیم اما نیمه دوم شاهد بودیم نیمه بود. حریف را عقب بردیم وکار را برایشان سخت کردیم اما اگر امروز اسدی را داشتیم شاید شرایط فرق می‌کرد.  اکبرپور گفت: ما نفری که گلزن باشد نداریم تیم از اول بد بسته شده است. وقتی بازیکنی خسته می‌شود باید تعویض کنیم اما نفری نداریم که از روی تاکتیک تعویض کنیم. دست ما باز نیست و اگر تعویضی انجام می‌دهیم به خاطر این است که نفرات تازه نفس بروند. چون تیم ته جدول است از نظر روحیه افت می‌کنند. وی درباره اینکه شما و مجموعه باشگاه سقوط را قبول کرده‌اید یا خیر اگر این طور است باید از حالا برای سال بعد کار کنید، عنوان کرد: اگر بخواهیم در این باره صحبت کنیم، تیم ماشین‌سازی از ابتدای فصل که بسته شده بود، افتاده بود. هر چه بازی کردند باختند و نیم فصل افتاده بودند. اگرچه نیم فصل دوم چند بار مربی تغییر کرد و با 11 بازی تیم به ما رسید. ما امید داشتیم اما با چه چیزی باید می‌بردیم؟ باید آنقدر می‌بردیم تا به تیم دوم جدول می‌رسیدیم. تیم پانزدهم هم باید می‌باخت تا ما به آنها برسیم. تیمی که روی غلطک باخت باشد افت روحیه پیدا می‌کند. سرمربی ماشین‌سازی یادآور شد: ما آمدیم و 2 بازی سخت را مساوی کردیم هر چند می‌توانستیم ببریم. الان مدیریت و  مالک تغییر کرده و به ما هم کسی حرفی نزده و صحبتی نشده است. هنوز معلوم نیست فکری دارند یا خیر. شما فکر می‌کنید ماشین‌سازی می‌ماند؟ مالکیت تغییر کرده است. ما هم گفتیم افرادی که تازه آمده‌اند زمان می‌خواهند. خواهش می‌کنم هر چه زودتر تصمیم‌گیری کنند. وی افزود: اگر قرار است بازیکن بگیرند یا کاری انجام دهند زودتر این کار را بکنند. از الان تصمیم نگیریم برای سال بعد اگر تیم بیفتد در لیگ یک هم به مشکل برمی‌خوریم. باید واقعیت را باور کنیم. اگر من بگویم ما افتاده‌ایم خیلی‌ها بگوید من ناامید شده‌ام اما در واقعیت کار ما واقعا سخت است و نیاز به معجزه داریم. اینکه همه ببازند و ما ببریم، این دور از واقعیت است. ما تلاش می‌کنیم شرافتمندانه بازی کنیم و این برچسب به ما نچسبد که افتاده‌ایم و بی خیال هستیم. اکبرپور تصریح کرد: ما بازیکنانی داریم که برایشان مهم نیست تیم بیفتد یا نه اما بازیکنانی داریم که باغیرت هستند و واقعا می‌جنگند. برای من مهم است که بازیکنان با تمام وجود بازی می‌کنند هر چند باختیم. توان ما همین است و نمی‌توانیم دروغ بگوییم. سعی، تمرین و تلاش می‌کنیم و امیدمان این است بچه‌ها تلاش خود را در زمین بکنند و خدا هم کمک کند. نساجی ترکیه اردو داشت و هواپیما چارتر داشت. پاداش و پول‌هایشان همه به جاست اما ما 5 درصد از قرارداد که داشته می‌شود 270 - 80 می‌شود. 5 درصد تیم پانزدهم 5-6 میلیارد می‌شود. انتهای پیام/",
    "label": "ورزشی"
  },
  {
    "text": "عنوان: پای درس آقا| بصیرت‌بخشی و بصیرت‌دهی  برترین خصوصیت امیرالمؤمنین (ع) بود\nخلاصه: حضرت آقا می‌فرمایند: زندگی امیرالمؤمنین سر تا پا درس است. آن چیزی که در میان رفتارهای امیرالمؤمنین انسان مشاهده می‌کند و برترینِ این خصوصیات برای امروز ماست، مسئله‌ بصیرت‌بخشی و بصیرت‌دهی به کسانی است که نیاز به بصیرت دارند.\nمتن: به گزارش خبرنگار حوزه اندیشه خبرگزاری فارس، از نکاتی که همواره در مورد تاریخ امیرالمؤمنین (ع) برای ما بیان شده اهمیت بصیرت است، علی (ع) اگر تنها ماند از بی‌بصیرتی مردم بود و او برای آشنایی مردم با حق و حقیقت از بصیرت‌افزایی مردم چیزی نکاست. آنچه که در ادامه می‌خوانید سخنان رهبر معظم انقلاب در مورد این شاخص مهم امام علی (ع) است. از علی (ع) باید بصیرت آموخت زندگی امیرالمؤمنین (ع) سر تا پا درس است. آن چیزی که در میان رفتارهای امیرالمؤمنین (ع) که شامل همه‌ خصلت‌های نیک یک انسان و یک زمام‌دار است، انسان مشاهده می‌کند و برترینِ این خصوصیات برای امروز ماست، مسئله‌ بصیرت‌بخشی و بصیرت‌دهی به کسانی است که نیاز به بصیرت دارند، یعنی روشن کردن فضا در همه‌ ادوار، این شجاعت بی‌پایان، این فداکاری عظیم، در خدمت آگاه کردن مردم، عمق دادن به اندیشه‌ مردم و ایمان مردم به کار رفته است. در جنگ صفین وقتی طرف مقابل که احساس می‌کرد دارد شکست می‌خورد، برای اینکه جنگ را متوقف کند، قرآن‌ها را سر نیزه کرد، یک عده‌ای آمدند دور امیرالمؤمنین (ع) را گرفتند و فشار آوردند که باید تسلیم شوی و جنگ را تمام کنی، اینها قرآن را مطرح کردند. کار مزورانه‌ای بود، کار عجیبی بود. حضرت فرمود: شما اشتباه می‌کنید، شما اینها را نمی‌شناسید. این کسانی که امروز قرآن را به عنوان حَکم مطرح می‌کنند، به قرآن اعتقاد ندارند. من اینها را می‌شناسم. «انّی عرفتهم اطفالا و رجالا»؛ من دوره‌ کودکی اینها را دیدم، دوره‌ بزرگی اینها را هم دیدم. «فکانوا شرّ اطفال و شرّ رجال» بدترین‌ها بودند. اینها به قرآن اعتقادی ندارند، وقتی در تنگنا گیر می‌کنند قرآن را مطرح می‌کنند. البته آنها گوش نکردند، اصرار ورزیدند و دنیای اسلام خسارتش را خورد.  امیرالمؤمنین (ع) اهل بصیرت دادن است. امروز ما به این بصیرت احتیاج داریم. امروز دشمنان دنیای اسلام، دشمنان وحدت اسلام، با ابزارهای دین وارد می‌شوند، با ابزارهای اخلاق وارد می‌شوند؛ باید هشیار بود. آنجائی که می‌خواهند افکار عمومی مردم غیرمسلمان را فریب بدهند، نام حقوق بشر را می‌آورند، نام دموکراسی را می‌آورند، آنجائی که می‌خواهند افکار عمومی دنیای اسلام را فریب بدهند، نام قرآن را می‌آورند، نام اسلام را می‌آورند، در حالی که نه به اسلام و قرآن اعتقادی دارند، نه به حقوق بشر اعتقادی دارند. این را امت اسلامی باید بداند. ملت ایران در طول این ۳۰ سال، ۳۱ سال اینها را آزموده است، امروز هم باید بدانیم، همه‌ ما باید بدانیم. حق، شاخص روشن‌کننده دوران فتنه امیرالمؤمنین (ع) در آن لحظه‌ فریب و فتنه، به دوستان خود نهیب می‌زند: «امضوا علی حقّکم و صدقکم»؛ این راه حقی که در پیش گرفتید، این حرکت صادقانه‌ای که دارید انجام می‌دهید، این را از دست ندهید و رها نکنید، با حرف‌های فتنه‌گران و فتنه‌انگیزان در دل شما تزلزل به وجود نیاید «امضوا علی حقّکم و صدقکم» راهتان راه درستی است، خاصیت دوران فتنه همان طور که بارها عرض کرده‌ایم غبارآلودگی است، مه‌آلودگی است. نخبگان گاهی دچار خطا و اشتباه می‌شوند، اینجا شاخص لازم است، شاخص، همان حق و صدق و بیّنه‌ای است که در اختیار مردم قرار دارد. امیرالمؤمنین (ع) مردم را به آن ارجاع می‌داد. امروز ما هم محتاج همان هستیم.  اسلام به ما می‌گوید باید جامعه‌ اسلامی با دستور اسلام اداره و هدایت شود و زندگی کند. اسلام می‌گوید با دشمنان متعرض بایستی با قدرت برخورد کرد باید مرزبندی روشن و شفاف با آنها به وجود آورد. اسلام می‌گوید فریب دشمن‌ها را نباید خورد. این، خط روشن امیرالمؤمنین است، امروز هم ما همین خط روشن را احتیاج داریم. (۱۳۸۹/۰۴/۰۵) انتهای پیام/",
    "label": "فرهنگ"
  },
  {
    "text": "عنوان: اولتیماتوم پوتین به دولت روسیه برای کنترل قیمت‌ها\nخلاصه: رئیس جمهور روسیه به دولت این کشور دو ماه فرصت داد تا قیمت کالاها در این کشور را کنترل کند.\nمتن: به گزارش خبرنگار گروه اقتصاد بین‌الملل خبرگزاری فارس به نقل از راشا تودی، ولادیمیر پوتین، رئیس جمهور روسیه به دولت این کشور کمتر از 2 ماه اولتیماتوم داد تا اقدامات لازم برای کنترل قیمت کالاها در بازار داخلی روسیه را در دستورکار قرار دهد. وی گفت: دولت روسیه باید با استفاده از ابزارهای بلندمدت بازار پیش بینی‌پذیری و کنترل قیمت‌ها را تضمین کند. از طرف دیگر دولت روسیه موظف است تا کالاهای با کیفیت در بازار داخلی این کشور را هم به میزان کافی تامین کند. پوتین همچنین خواستار آن شد تا با کاهش مخاطرات مربوط به فعالیت‌های اقتصادی در این کشور بستر مناسب برای افزایش سرمایه‌گذاری شرکت‌ها فراهم شود. انتهای پیام/ب",
    "label": "اقتصادی"
  },
  {
    "text": "عنوان: تداوم انتقال‌های جنجالی در والیبال/ پاسور سابق تیم ملی به ارومیه برگشت!\nخلاصه: تیم والیبال شهرداری ارومیه دست از انتقال های جنجالی‌اش برنمی‌دارد.\nمتن: به گزارش خبرنگار ورزشی خبرگزاری فارس، تکلیف سرمربی تیم والیبال شهرداری ارومیه سرانجام مشخص شد و محمدرضا تندروان هدایت این تیم را برای فصل آینده برعهده گرفت. از زمان حضور تندروان در این تیم چهره هایی همچون علیرضا بهبودی، رحمان داودی، صابر کاظمی، عادل غلامی، علی اصغر مجرد، آرمان صالحی و ... به این تیم پیوسته اند. شهرداری ارومیه در شرایطی که سعید مصطفی وند چندی پیش با شهرداری ورامین به توافق رسیده بود یک بار دیگر تصمیم به جذب این بازیکن گرفت و سرانجام به هدفش هم رسید. این موضوع گلایه و اعتراض ورامینی ها را هم به همراه داشت، اما تیم شهرداری ارومیه پا پس نکشید؛ درحالی که ماه گذشته فرهاد سال افزون با حضور در باشگاه شهرداری ورامین به این تیم پیوسته بود و خبرش هم به صورت رسمی اعلام شد رسانه باشگاه شهرداری ارومیه خبر بازگشت و تمدید قرارداد پاسور سابق تیم ملی را هم اعلام کرد.  اینکه در این بین چه اتفاقاتی رخ می دهد که بازیکنانی که جذب شهرداری ورامین شده اند خیلی راحت قید حضور در این تیم را زده و به تیم های دیگر می روند را باید از مسئولان ورامینی پرسید. احسن شیرکوند، کاپیتان سابق و یکی از مسئولان این تیم دست های پشت پرده را از عوامل این اتفاقات می داند، اما به هر حال انتقال های جنجالی تیم شهرداری ارومیه تمامی ندارد. مسئولان تیم شهرداری ارومیه چندی پیش بازیکنانی که قرارداد خود را با تیم فولاد سیرجان تمدید کرده بودند و یا برای فصل پیش رو با این تیم قرارداد امضا کرده بودند را به راحتی جذب تیم خود کردند. انتهای پیام/ش ",
    "label": "ورزشی"
  },
  {
    "text": "عنوان: نویدکیا: پیروزی ما خوش یمن نبود/ می خواهم موفق باشم؛ نه برنده\nخلاصه: سرمربی تیم فوتبال سپاهان گفت: خیلی خوشحالم که 3 امتیاز را گرفتیم ولی خوش یمن نبود چون نایب قهرمان شدیم.\nمتن: به گزارش خبرنگار ورزشی خبرگزاری فارس، محرم نویدکیا در نشست خبری بعد از دیدار برابر استقلال که به پیروزی 2 بر یک این تیم رسید، اظهار داشت: می دانستیم دیدار سختی داریم. نیمه اول خوبی نداشتیم و خیلی از فضاها را از دست دادیم. با اینکه سعی می کردیم از عقب بازیسازی کنیم، فقط پاس های معمولی دادیم و استقلال چند موقعیت خوب داشت اما بازی خیلی خوبی نبود. وی افزود: در نیمه دوم، استقلال و ما بازی خوبی ارائه کردیم و فوتبال جذابی دیدیم. سعی کردیم خیلی خوب توپ بگیریم و از فضای پشت مدافعان آنها استفاده کنیم؛ هر چند خیلی خوب از فرصت ها استفاده نکردیم. استقلال در پایان بازی موقعیت های خوبی داشت. خیلی خوشحالم که 3 امتیاز را گرفتیم ولی خوش یمن نبود چون نایب قهرمان شدیم. در مجموع به بازیکنانم تبریک و خسته نباشید می گویم. وی در خصوص آینده مربیگری خود عنوان کرد: در سال اول خیلی نمی توانم از خودم تعریف کنم. اوایل کار سختی داشتم ولی به مرور زمان شرایط بهتر شد. آقای مرزبان مثل برادر بزرگ تر خیلی به من کمک کرد. دوستان دیگر مثل تکسیرا و ربانی که از بهترین بدنسازهای ایران است، محمود کریمی، رحمان احمدی، رضایی و ... همه به من کمک کردند. می دانم روزهای سخت تری در انتظار من است و سپاهان جایی نیست که یک مربی فکر کند 5 سال به او فرصت می دهند. قطعا انتظارات زیاد است ولی سعی می کنم ایده های خوبی بیاورم. دوست دارم موفق باشم، نه برنده! برنده بودن با موفق بودن فرق دارد. امیدوارم همکارانم راه سخت را جلو ببرم. سرمربی سپاهان تاکید کرد: ما در روزهایی که باید از امتیازات بهتر استفاده می کردیم، نکردیم. تیم من از هفته دهم، آماری فوق العاده داشت و در 15 هفته نتایج خیلی خوبی گرفت. بازیکنان من فوق العاده کار کردند و به آنها افتخار می کنم. 3 نفر از آنها به اروپا می روند و آرزو می کنم بروند و دیگر برنگردند. امیدوارم جوانان دیگر تیم من هم این فرصت را داشته باشند که به اروپا بروند. به پرسپولیس هم تبریک می گویم و امیدوارم سالهای آینده هم این رقابت ادامه داشته باشد. نویدکیا در خصوص وضعیت قرارداد خودش،کی روش استنلی و بقیه بازیکنان این تیم عنوان کرد: 3 بازیکن ما که از تیم جدا می شوند.خودِ من هم قراردادی 3 ساله دارم ولی تاکید می کنم که اگر کسی بهتر از من بتواند این تیم را هدایت کند، از مسئولان می خواهم او را انتخاب کنند. اگر این اتفاق بیفتد، من با کمال میل کنار می روم و هیچ شکایتی هم نخواهم کرد چون معتقدم کار در سپاهان افتخار است. وی افزود: به کی روش و مدیر برنامه های او پیغام دادیم تا نظرش را بگوید. البته باید قبول کنیم دخل و خرجمان باید یکی باشد. اگر او خواسته هایش را کم کند، شاید بتوانیم همکاری کنیم. ما امسال سال خوبی داشتیم، شهبازاده، رفیعی و ... شرایط خیلی خوبی داشتند. این بازیکنان حق دارند از موقیعتشان استفاده کنند، باید به جمع بندی برسیم ولی آنها اگر قصد جدایی دارند من مشکلی ندارم هر چند دوست دارم همه آنها در سپاهان بمانند. سرمربی سپاهان در خصوص اینکه روز گذشته اعلام کرده بود اهل اعتراض به داوری نیست، تاکید کرد: روز گذشته در مصاحبه ام گفتم که اگر واقع بینانه حرف بزنیم و تحقیق کنیم که نیمکت ها چقدر اخطار گرفتند، آن وقت به این نتیجه می رسیم که فوتبال ما چقدر مشکل دارد. روش من این است و به مسئولان باشگاه هم گفته ام، نمی توانم روش خودم را عوض کنم و سر حرفهایم هستم. بارها ضرر کردیم و بارها هم از داوری سود بردیم. من دلم می خواهد از آن مربیانی نباشم که تا دقیقه 90 از داور ناراضی باشم و بعد از آن در دقیقه 90 گل بزنیم و در نشست خبری بگویم داور مشکلی نداشت. ما باید آنقدر قوی باشیم که موقعیتِ خوب درست کنیم و حتی بازی باخته را برگردانیم. این روش من است و به بازیکنانم هم این موارد را گفته ام. وی تاکید کرد: از آقای عظیمیان رئیس کارخانه تشکر می کنم که در کنار آقای ساکت زحمات زیادی کشیدند چون آنها تیم را به کسی دادند که مدرک مربیگری ندارد. این ریسک بزرگی بود و شاید اگر من بودم آن ریسک را نمی کردم. در آخر از خبرنگاران، عکاسان، گزارشگران و ... تشکر می کنم و امیدوارم فوتبال ما به سمتی برود که از آن لذت ببریم. متاسفانه کار به جایی رسیده که مردم فقط از حواشی فوتبال لذت می برند. انتهای پیام/",
    "label": "ورزشی"
  },
  {
    "text": "عنوان: ترتیل صفحه ۱۲ قرآن کریم+فیلم، متن و مفاهیم آیات\nخلاصه: امام علی (ع) می‌فرمایند: هیچ کس با این قرآن همنشین نشد، مگر آنکه چون از نزد آن برخاست با فزونی و کاستی همراه بود، فزونی در هدایت و کاستی از کوردلی.\nمتن: خبرگزاری فارس- گروه قرآن و فعالیت‌های دینی: امام علی (ع) می‌فرمایند: «ما جالَسَ هذَاالقُرآنَ اَحَدٌ الّا قامَ عَنهُ بِزِیادَةٍ اَو نُقصانِ؛ زِیادَةٍ فی هُدًی اَو نُفصانِ مِن عَمًی» هیچ کس با این قرآن همنشین نشد، مگر آنکه چون از نزد آن برخاست با فزونی و کاستی همراه بود، فزونی در هدایت و کاستی از کوردلی. (نهج البلاغه خطبه ۱۷۶) در ادامه تلاوت ترتیل صفحه ۱۲ قرآن کریم شامل آیات ۷۷ تا ۸۳ سوره مبارکه بقره به همراه مفاهیم آیات منتخب با صدای مرحوم منشاوی تقدیم می‌شود.     انتهای پیام/",
    "label": "فرهنگ"
  },
  {
    "text": "عنوان: رقابت های کشتی آزاد یاشاردوغو| عموزاد، زرین پیکر، نخودی و فروتن به دیدار فینال راه یافتند\nخلاصه: مسابقات مقدماتی پنج وزن دوم رقابت های کشتی آزاد جام یاشاردوغو از ظهر امروز در شهر استانبول ترکیه برگزار شد.\nمتن: به گزارش خبرگزاری فارس، در پایان مسابقات مقدماتی پنج وزن دوم رحمان عموزاد در وزن 61 کیلوگرم، حمیدرضا زرین پیکر و محمد نخودی در وزن 79 کیلوگرم و عباس فروتن در وزن 125 کیلوگرم به دیدار فینال راه یافتند و عرفان الهی در وزن 70 کیلوگرم نیز در گروه بازنده ها حضور دارد. نتایج کشتی گیران کشورمان به شرح زیر است: در وزن 61 کیلوگرم رحمان عموزاد پس از استراحت در دور نخست در دور دوم الوکبک ژولدوشبیکوف قهرمان آسیا از قرقیزستان را با نتیجه 8 بر 6 از پیش رو برداشت و راهی مرحله نیمه نهایی شد. وی در این مرحله با نتیجه 8 بر 6 منیر رجب آکتاس از ترکیه را مغلوب کرد و به دیدار فینال راه یافت. در وزن 70 کیلوگرم عرفان الهی در دور نخست با نتیجه 5 بر 2 مقابل کونیت بوداک از ترکیه به پیروزی دست یافت وی در دور دوم مقابل زورابی یاکوبیشویلی دارنده ی مدال های طلا و برنز جهان از گرجستان با نتیجه 4 بر 2 مغلوب شد و با توجه به حضور حریفش در دیدار فینال، به گروه بازنده ها رفت تا به کار خود برای کسب مدال برنز ادامه دهد. در وزن 79 کیلوگرم بهمن تیموری در دور نخست با نتیجه 6 بر صفر اسلام کیلج از ترکیه را مغلوب کرد وی در دور بعد مقابل تارزان مایسورادزه از گرجستان با نتیجه 5 بر 4 مغلوب شد و با توجه به شکست این کشتی گیر مقابل زرین پیکر، تیموری از دور رقابت ها کنار رفت. حمیدرضا زرین پیکر پس از استراحت در دور اول در دور دوم اوسم شیولیدزه از گرجستان را با نتیجه 5 بر یک از پیش رو برداشت. وی در دور سوم با نتیجه 4 بر یک از سد تارزان مایسورادزه از گرجستان گذشت و به مرحله نیمه نهایی راه یافت. زرین پیکر در این مرحله مقابل تاریل گافرینداشویلی از گرجستان با نتیجه 4 بر 2 به پیروزی دست یافت و به دیدار فینال راه یافت. محمد نخودی نیز پس از استراحت در دور اول در دور دوم با نتیجه 8 بر صفر آتای ایزابیکوف از قرقیزستان را مغلوب کرد. وی در دور سوم حسن امین گوربوز از ترکیه را با نتیجه 6 بر 2 از پیش رو برداشت و راهی مرحله نیمه نهایی شد. نخودی در این مرحله مقابل نوری کوتان اوغلو از ترکیه با نتیجه 8 بر 6 به برتری دست یافت و راهی دیدار فینال شد. دیدار فینال این وزن میان زرین پیکر و نخودی برگزار می شود. در وزن 92 کیلوگرم مهدی حاجیلوئیان در دور اول با نتیجه 7 بر 1 دولتبک ژامگیربک از قرقیزستان را مغلوب کرد. وی در دور دوم با نتیجه 11 بر صفر مغلوب آدلیت داولومبایف از قزاقستان شد و با توجه به شکست این کشتی گیر در دورهای بعد، حاجیلوئیان حذف شد. در وزن 125 کیلوگرم عباس فروتن در دور اول با نتیجه 10 بر صفر افه آنیل آل از ترکیه را مغلوب کرد و راهی مرحله نیمه نهایی شد. وی در این مرحله دیگر کشتی گیر کشور ترکیه را با نتیجه 12 بر 1 از پیش رو برداشت و راهی دیدار فینال شد. انتهای پیام/",
    "label": "ورزشی"
  },
  {
    "text": "عنوان: زمان از سرگیری تمرینات شاگردان فکری مشخص شد/ تک رقمی شدن هدف دوم نفت مسجدسلیمان\nخلاصه: زمان از سرگیری تمرینات تیم فوتبال نفت مسجد سلیمان مشخص شد.\nمتن: سعید لطفی در گفت‌وگو با خبرنگار ورزشی خبرگزاری فارس، در مورد آخرین وضعیت تیم نفت مسجد سلیمان اظهار داشت: بعد از بازی با مس رفسنجان با نظر سرمربی تیم تمرینات تعطیل شد تا بازیکنان به استراحت بپردازند چون با توجه به تعویق بازی مقابل فولاد، تا بازی بعدی بیست و یک روز زمان بود. به امیدخدا از روز سه شنبه تمرینات را از سر می‌گیریم و برای بازی با ماشین سازی آماده می‌شویم. در مدت زمانی که تا این بازی فرصت داریم، احتمالا یک بازی تدارکاتی را برگزار خواهیم کرد. مربی نفت مسجدسلیمان در خصوص وضعیت مصدومان این تیم عنوان کرد: قبل از بازی با مس رفسنجان عباس عسکری و مهدی احمدی را به عنوان مصدوم داشتیم و امیدواریم تا بازی با ماشین‌سازی به آمادگی لازم برسند. لطفی در مورد پیروزی مقابل مس رفسنجان در هفته بیست و یکم لیگ برتر گفت: مس رفسنجان مدیریت خیلی خوب، کادرفنی با دانش و بازیکنان با کیفیتی دارد. واقعا هرچه از این تیم بگویم کم گفته‌ام. محمد ربیعی کارش را بلد است. تیمش برای برد به زمین آمده بود و نمایش قابل قبولی را ارائه دادند. هم ما و هم آن‌ها 4-5 موقعیت داشتیم که خدا کمک کرد توانستیم به گل برسیم. در این بازی نسبت بازی با سپاهان عملکرد بهتر و اشتباهات کمتری داشتیم. مربی نفت مسجد سلیمان در مورد هدف این تیم در مسابقات باقی مانده نیم‌فصل دوم، اظهار داشت: تیم جوان و پر انرژی داریم. تیم‌های دیگر مقابل ما کار سختی دارند چون بازیکنان پرانگیزه‌ای داریم. بازیکنان سعی می‌کنند دستورات محمودفکری را به خوبی اجرا کنند. اولویت سرمربی این است که تیم در حاشیه امن قرار بگیرد و خیالمان از سقوط نکردن تیم راحت شود و بعد از آن به رتبه تک رقمی فکر می‌کنیم اما پله به پله جلو می‌رویم. باید تیم از منطقه سقوط دور شود و بعد از آن برای هدف دوم یعنی تک رقمی شدن تلاش می‌‌‌کنیم. انتهای پیام/",
    "label": "ورزشی"
  },
  {
    "text": "عنوان: اجاره هیلتی  ( چکش تخریب ) و اجاره ابزار\nخلاصه: هیلتی (HILTI)  یا همان چکش تخریب ( Demolition Hammer) عبارتست از ابزاری جهت تخریب و سوراخ کاری بتن که معمولا در سازهای بتن مورد استفاده قرار می گیرد. هیلتی ها دارای انواع و اقسام مختلفی می باشند که با توجه به نیاز کاربر مورد استفاده قرار می گیرند.\nمتن: این ابزار ها انرژی مورد نیاز خود را برای تخریب از برق تامین می کنند ، ناگفته نماند که برق مورد نیاز برای اینگونه از دستگاه ها می بایست از نوع برق تک فاز باشد. نکته مهم در هنگام استفاده از این ابزار این است که هنگام استفاده نبایستی از کابل با طول بلند، موتور برق و یا برق سه فاز استفاده کرد. در این صورت در مدت زمان کوتاهی آسیب جدی به دستگاه رسیده و منجر به کاهش عمر استفاده مفید از آن می گردد.     کار چکش تخریب یا پیکور، تخریب سازه های ساختمانی سخت مثل بتن، دیوار، سنگ، آسفالت و … است. در واقع چکش تخریب جایگزین ابزارهای سنتی مثل کلنگ، چکش ، پتک و … شده است.این شرکت اولین برندی بوده که در بازار ایران چکش تخریب مرغوب و باکیفیت عرضه کرد.به همین دلیل بسیاری از استادکاران و صنعتگران به چکش تخریب همان هیلتی نیز می گویند.چکش های تخریب بر اساس بر اساس وزن به دسته بندی به شرح ذیل تقسیم بندی می گردند. چکتش تخریب برقی چکش تخریب بادی چکش تخریب بنزینی چکتش تخریب شارژی معرفی انواع هیلتی ( چکش تخریب ) هیلتی ها دارای انواع گوناگونی می باشند که حسب استفاده از آنها دارای ابعاد و تنوع های گوناگونی می باشند. این دستگاه های در وزن های 7 و 10 و 15 و 32 کیلویی می باشند. با شناخت بهتر و درست تر استفاده صحیح از هر کدام سرعت عملیات اجرایی به طرز قابل چشم گیری افزایش پیدا می کند. شما مشتری محترم می بایست به این نکته توجه بفرمایید که نبایستی برای راحتی بیشتر به دنبال دستگاه سبک تر بود ، چون در این صورت برای اجرای عملیات تخریب می بایست به ابزار فشار بیش از اندازه وارد  گردد در این صورت  باعث کاهش راندمان اجرایی دستگاه شده است پس پیشنهاد می گردد برای  اجاره ابزار با کارشناسان  ما تماس بگیرید تا در معرفی دستگاه مناسب به شما راهکار لازم را ارائه دهند.  برای اجاره هیلتی در انواع مختلف  و آشنایی بیشتر با این ابزار تخریب با ما در ادامه این مقاله همراه باشید. گروه پیمانکاری اجاره ابزار انواع چکش برقی 7، 10، 15 و 30 کیلوگرمی را به صورت اجاره ماهیانه و یا روزانه در اختیار کارفرمایان و پیمانکاران عزیز قرار می دهد. چکش تخریب ( بتن کن ) 7 کیلویی : هفت کیلویی برای تخریب گچ، تخریب گچ و خاک، جای لوله روی دیوار، و کلا خرده کاری داخل ساختمان استفاده می شود. چکش تخریب ( بتن کن ) 10 کیلویی: ده کیلویی برای تخریب دیوار ، دیوار با ملات تا ضخامت حداکثر بیست سانتی متر، تخریب دیواره و کف سرویس بهداشتی می باشد. چکش تخریب ( بتن کن )  15 کیلویی : برای تخریب کف واحد آپارتمان، دیوار غیر مسلح از ضخامت 15 سانتی متر بیشتر ، دیواره چاله آسانسور ، کف حیاط و دیوار حداکثر تا ارتفاع یک و نیم متر  استفاده می شود با توجه به وزن دستگاه در صورت ارتفاع بیشتر می بایست در زیر پای کارگر از تخته و بشکه یا داربست بندی استفاده کرد. چکش تخریب ( بتن کن ) 32 کیلویی : قوی ترین و سنگین ترین دستگاه در بخش تخریب این نوع دستگاه می باشد که برای تخریب انواع بتن های حجیم مورد استفاده قرار می گیرد.  این دستگاه که قدرت آن معادل و در مواقعی  حتی از چکش بادی نیز بیشتر می باشد برای تخریب انواع فونداسیون های مسلح ، غیر مسلح ، کف چاله آسانسور ، سطح خیابان و … مورد استفاده قرار می گیرد. با توجه به وزن بالا،کارگر فقط با این دستگاه می تواند به صورت عمودی کار کند و کنار پای خود را تخریب کند. با توجه به بازده توان بالای این دستگاه که معادل 75 ژول می باشد هنگام استفاده از آن می بایست اپراتور حتما از گوشی ایمنی جهت کاهش صدا استفاده کند. برای اجاره بتن کن در اوزان مختلف خواهشمند است با ما در تماس باشید. اجاره ابزار به پاس قدر دانی و سپاس از مشتریان مجموعه که  ابزار و تجهیزات (هیلتی  بتن کن، چکش برقی ،دریل و ...) اجاره میکنند به ازای هر هفت روز اجاره هیلتی، یک روز اجاره رایگان چکش برقی محاسبه میشود و همچنین کرایه پیک رایگان میشود.  چکش تخریب شارژی این دستگاه به چند دلیل دارای معایبی می باشد که در ادامه به آن خواهیم پرداخت 1. وزن 2. توان کم ، فاکتور وزن عامل مهمی در استفاده اپراتور از دستگاه می باشد اگر دستگاه دارای وزن زیادی باشد علاوه بر خستگی مدارم کاربر در هنگام استفاده سبب بروز مشکلاتی در اجرا نیز خواهد شد که از آن جمله می توان به قطعی کابل نیز اشاره کرد. با توجه به ماهیت شارژی آن و باطری خور بودن منجر به کاهش مدت زمان استفاده از آن می گردد ، لذا پیشنهاد می گردد در مواقعی بسیار ضروری از این دستگاه استفاده گردد ، یا برای اجاره هیلتی شارژی با همین سایت تماس بگیرید همچنین هزینه آن نیز نسبت به سایر دستگاه ها بالاتر می باشد که این مسئله تولید و استفاده از آن را محدود می نماید.",
    "label": "اقتصادی"
  },
  {
    "text": "عنوان: ناگفته‌های رییسی از انتخابات دوازدهم ریاست جمهوری در یک کتاب\nخلاصه: «روایت انتخاب دوازدهم» روایتی از زمینه‌‌ها، کنش‌های سیاسی و فرآیند انتخابات ریاست‌جمهوری سال ۱۳۹۶ است که در چهار بخش به بررسی ، طرح و نتیجه‌گیری موضوع می‌پردازد.\nمتن: به گزارش خبرنگار کتاب و ادبیات خبرگزاری فارس، نفیسه اسماعیلی؛ مشارکت مردم در امر سیاست و اداره جامعه یکی از مهم‌ترین دستاوردهای انقلاب اسلامی است که بی‌تردید انتخابات تجلی تام و تمام آن است. دست‌ یافتن به آگاهی و روایت درست و دقیق از آنچه که در فرآیندهای انتخاباتی و کنشگری بازیگران در صحنه و پشت صحنه جریان دارد، یکی از مهم‌ترین مسائل در رشد فرهنگ سیاسی است. ۱۲ دوره انتخابات ریاست‌جمهوری تجربه‌های تاریخی و عبرت‌های قابل تأملی پیش روی سیاست‌ورزان، نخبگان و عموم مردم قرار داده که عبور و مرور آن‌ها می‌تواند منجر به فهم صحیح مسئله شود. در این میان روایت دوازدهمین دوره انتخابات ریاست‌جمهوری ـ که تا این لحظه ـ آخرین آن‌ها محسوب می‌شود می‌تواند جذاب و تجربه‌آموز باشد. نزدیکی زمانی وقوع حادثه این امر تاریخی را برای هر ناظری ملموس و محسوس می‌کند.  در همین راستا کتاب «روایت انتخاب دوازدهم» توسط مرکز اسناد انقلاب اسلامی به قلم مهراد نجفی روانه بازار نشر شده است. «روایت انتخاب دوازدهم» روایتی از زمینه‌‌ها، کنش‌های سیاسی و فرآیند انتخابات ریاست‌جمهوری سال ۱۳۹۶ است که در چهار بخش به بررسی ، طرح و نتیجه‌گیری موضوع می‌پردازد. نویسنده در بخش اول با توجه شرایط بین‌المللی، منطقه‌ای و داخلی جمهوری اسلامی به بررسی فضای حاکم بر کشور می‌پردازد و وضعیت سیاسی، اقتصادی، فرهنگی و اجتماعی در آن دوران مورد نقد و نظر قرار می‌دهد. در بخش دوم زندگینامه و چگونگی ورود نامزدها به عرصه ریاست‌جمهوری دوازدهم مورد توجه قرار گرفته و گفتمان‌های انتخاباتی کاندیدا بحث و بررسی شده است.بخش سوم را به رفتارهای انتخاباتی مردم ایران و عناصر حاکم بر رأی‌دهی ایرانیان در بیست سال گذشته می‌پردازد. بخش چهارم و پایانی کتاب به جایگاه تبلیغ، تخریب، اخلاق و تخلفات در انتخابات دوازدهم پرداخته و پرونده تخلفات در دوازدهمین انتخابات ریاست‌جمهوری را بر اساس مستندات بررسی کرده است. برتری نسبی «روایت انتخاب دوازدهم» بهره‌گیری از گفت‌وگوهایی با کنشگران انتخابات دوازدهم است که مهم‌ترین آن‌ها ناگفته‌های حجت‌الاسلام سیدابراهیم رییسی است که برای اولین بار در این کتاب منتشر شده است. در ادامه بخشی از کتاب فراروی مخاطبان قرار می گیرد: حجت‌الاسلام‌والمسلمین رئیسی در ادامه به تخلفات مجلس و رئیس این قوه پرداخته و اظهار می‌کند «آقای علی لاریجانی مرکز پژوهش‌های مجلس را مامور کرده بود تا جزواتی علیه من و آقای قالیباف یعنی کاندیداهای انقلابی آماده کند و پخش می‌کردند. این ورود مجلس به انتخابات بی‌سابقه بوده است. آقای علی لاریجانی به عنوان رئیس مجلس که باید در این قضیه بی‌طرف باشد، از موضع مجلس آمد و رسما طرفداری کرد که بعضی از بزرگان از مراجع به ایشان اعتراض کردند که شما چرا موضع‌گیری می‌کنید؟ چرا مجلس را پشت سر یک کاندیدا وارد می‌کنید؟ مگر انتخابات نیست؟ موضع‌گیری شخص آقای علی لاریجانی و موضع‌گیری ایشان در بسیج کردن مرکز پژوهش‌های مجلس برای این جزوات که داده آوردند که چند جزوه به دست خود من هم رسید که گویا اینها خودشان را موظف می‌دانند که در رابطه با هر موضعی که ما می‌گیریم یک جزوه منتشر کنند.» علاقه‌مندان می‌توانند برای تهیه کتاب «روایت انتخاب دوازدهم» علاوه بر رجوع به سایت مرکز اسناد انقلاب اسلامی به نشانیwww.irdc.ir، به فروشگاه مرکز اسناد انقلاب اسلامی واقع در خیابان انقلاب، خیابان ۱۲ فروردین، بعد از خیابان شهدای ژاندارمری، نبش مجتمع ناشران مراجعه کنند و یا با شماره تلفن ۲۲۲۱۱۱۷۴ تماس بگیرند. انتهای پیام/",
    "label": "فرهنگ"
  },
  {
    "text": "عنوان: «بوی عیدی» برای کوییز بازها/58 میلیون ساعت بازی در کمتر از 12 ماه\nخلاصه: کوییز آو کینگز که طی 5 سال حضورش در ویترین بازار بازی‌های موبایلی کشور توانسته محبوب طرفداران بازی‌های موبایلی ایرانی شود‌، امسال و علی‎رغم تمام چالش‌های کرونایی باز هم آماری خیره‌کننده از میزان استقبال کوییزبازها از خود به‌جا گذاشت، ۵۸ میلیون ساعت بازی، آن هم در کمتر از ۱۲ ماه.\nمتن: فاطمه خوش‌نما: به گزارش خبرگزاری فارس به نقل از اداره ارتباطات و امور بین‌الملل بنیاد ملی بازی‌های رایانه‌ای، کوییز آو کینگز که طی 5 سال حضورش در ویترین بازار بازی‌های موبایلی کشور توانسته محبوب طرفداران بازی‌های موبایلی ایرانی شود‌، امسال و علی‎رغم تمام چالش‌های کرونایی باز هم آماری خیره‌کننده از میزان استقبال کوییزبازها از خود به‌جا گذاشت، ۵۸ میلیون ساعت بازی، آن هم در کمتر از ۱۲ ماه! به عبارتی ۲ میلیون و ۴۲۰ هزار روز، معادل ۶ هزار و ۶۲۰ سال و حالا در آستانه سال جدید کوییز آو کینگزی‌ها تدارک ویژه‌ای برای ایام نوروز کاربران‌شان در نظر گرفته‌اند. فصل نوروزی کوییز آو کینگز با نام «بوی عیدی» آغاز شده است. کوییز آو کینگز همزمان با شروع صده جدید در فصل نوروزی خود رویکردی تازه در ارائه محتواهای جدید در این بازی برای کوییزبازها خواهد داشت چرا که قرار است امیرحسین ناطقی و تیم اش در مجموعه کوییز در سال ۱۴۰۰ اتفاقات بزرگ و جذابی را برای ۱۵ میلیون کاربر ثبت‌نام شده و ۱.۵ میلیون کوییزباز همراه این بازی و به‌دنبالش  اکوسیستم بازی‌سازی کشور رقم بزنند، به گفته ناطقی سال 1400 کوییز آو کینگز تغییرات بزرگی از جمله تغییر تکنولوژی توسعه‌ محصول را پیش روی خود دارد. اینکه 5 سال از دوره حیات کوییز و به خصوص سال 1399 برای این مجموعه و همراهانش چگونه گذشته، سوالی است که پاسخش را باید در اتفاقات رخ داده برای آن پیدا کرد. اضافه شدن چندین حالت جدید بازی، بخش بازی گروهی، محتوای جدید، چالش‌ها و … تنها بخشی از موارد اضافه شده به این بازی طی این مدت هستند. همچنین بیش‌ترین میزان جایزه‌های کوییزی و چالش‌های درون بازی نیز در زمان فصل تولد (فصل هشتم بازی) در اختیار کوییزبازها قرار گرفت. اما مهمترین اتفاق سال ۱۳۹۹ برای این بازی و کاربرانش اضافه شدن فصل‌های کوییزی بود. فصل‌هایی با بازه‌های زمانی چند هفته‌ای که در آن چالش‌های بازی با زمینه مشخص در اختیار کوییزبازها قرار گرفت. هم‌سو کردن محتوای فصل‌های کوییزی با مناسبت‌ها و اتفاقات روزمره‌ جامعه، باعث شد تا فصل‌های کوییزی با استقبال خوب کاربرانش مواجه شود. کوییز آو کینگز در سال 1399 کوییزپلاس و مسیر جذاب هر فصل آن را نیز با امکانات و ماموریت‌های جدیدی به‌روز کرد. ماموریت‌هایی که هم‌چنان در حال تغییر هستند و در آینده‌ نزدیک جذاب‌تر هم می‌شوند. در مجموع و بازه‌ ۱۲ ماهه، بیش از ۶ میلیارد و ۵۰۰ هزار سوال توسط کوییزبازها پاسخ داده شده است. انتهای پیام/",
    "label": "تفریح و نشاط"
  },
  {
    "text": "عنوان: هفته بیست و چهارم سری‌آ| توقف تلخ یوونتوس مقابل ورونا\nخلاصه: تیم فوتبال یوونتوس در هفته بیست و چهارم سری آ مقابل هلاس ورونا به نتیجه تساوی رضایت داد.\nمتن: به گزارش خبرگزاری فارس، تیم فوتبال یوونتوس شب گذشته در هفته بیست و چهارم سری آ میهمان هلاس ورونا بود که به نتیجه تساوی یک بر یک رضایت داد. گل بیانکونری در این بازی را کریستیانو رونالدو(49) به ثمر رساند. اما در ادامه ورونا در دقیقه 78 بوسیله باراک بازی را به تساوی کشاند تا شاگردان پیرلو یک امتیاز تلخ را کسب کنند. بانوی پیر با این تساوی 46 امتیازی شد و در رده سوم ماند. انتهای پیام/",
    "label": "ورزشی"
  },
  {
    "text": "عنوان: زمان مناسب برای کاشت سبزه نوروز/ چه بذرهایی برای سطوح شیب دار مناسب است؟\nخلاصه: خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم.\nمتن: به گزارش خبرنگار تفریح و نشاط خبرگزاری فارس، سبز کردن سبزه از قدیم الایام جزو رسوم زیبای ایرانی ها بوده، سنتی کهن که فلسفه آن آغاز سال نو با سرسبزی و طراوت بوده است. بسیاری از مادربزرگ ها دوهفته مانده به عید ظرف های سبزه را به تعداد فرزندان خانواده درست می کردند تا نماد برکت و سرسبزی را با دستان خودشان مهمان خانه های فرزندانشان کنند. سبزه عید در ایام قدیم جعفر شهری در جلد چهارم کتاب طهران قدیم می گوید: «سبزه سبز کردن بنا به سبکی یا سنگینی دستِ سبز کننده،‌ از 20 تا 10 روز مانده به عید صورت می گرفت، به این شکل که خانم خانه به تعداد جمعیت خانواده مشت مشت گندم، عدس یا ماش را طوری که چیزی از آن بر زمین نریزد، در ظرفی سفالی می ریخت و با هر مشت نیت سلامتی، تندرستی،‌ خوشی،‌ خوشبختی، مال و گشایش می کرد.  پس از آن هر روز به دانه ها آب می داد تا در ظرف، کُجه (نیش) زده و به سفیدی بزند، سپس آنها را در دستمال ریخته و سه روز با رطوبت معتدل نگهداری می کرد تا کُجه ها نقره ای شوند، بعد از آن در دوری مسی یا بشقاب و دوری چینی پهن می کرد، رویش دستمال نمدار می کشید و در آفتاب قرار می داد. معتقد بودند اگر سبزه دیر سبز شود، دست سبزه کننده سنگین و کارهایش با معطلی به انجام می رسد و باید با سختی ها دست و پنجه نرم کند، اما زود سبز شدن سبزه نشان از سهولت امور، سبک دستی و موفقیت سبزکننده بود.» بهترین زمان برای کاشت سبزه عید خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم. اول باید بدانید که هر دانه و بذری زمان متفاوتی برای سبز شدن دارد، مثلاً بهترین زمان برای کاشت سبزه گندم 10 روز مانده به عید یعنی 20 اسفندماه است، برای کاشت دانه ماش شما به 12 روز زمان نیاز دارید و سبزه عدس هم 15 روز زمان می برد تا سبز شود.  سبزه ارزن طی 4روز جوانه می زند و بذرهایی مثل شاهی و خرفه هم به 10 روز زمان برای سبز شدن نیاز دارند،‌ دانه سویا 3 تا 5 روز زمان می برد تا جوانه بزند البته باید 6 تا 8 ساعت قبل در آب خیس بخورد. حالا با توجه به این زمان بندی می تواند بذر و دانه مورد نظرتان را برای سبز کردن انتخاب کنید. سبز کردن سبزه روی سطوح شیب دار بذرهای لعاب دار بهترین گزینه برای سطوح شیب دار، کوزه و ... هستند چرا که بعد از خیس خوردن حالت ژله ای به خود می گیرند و قابلیت چسبندگی پیدا می کنند. شاهی، خرفه ، خاکشیر و … جزو این دسته از بذرها هستند. برا شروع باید مقدار مناسبی از بذر مورد نظرتان را بعد از شستشو به مدت 4 ساعت خیس کنید، میزان آب مناسب برای شاهی 5 برابر میزان بذر است.روی سطح مورد نظر را کاملاً مرطوب کنید و با یک لایه پنبه بپوشانید.  روی پنبه تنظیف بکشید و بذرهای خیس خورده را روی آن به طور کامل و یکسان پهن کنید، مجدد سطح کار را خیس کنید و یک کیسه که روی آن دو منفذ هوا ایجاد کرده اید بکشید. روزهای ابتدایی سبزه به 3 بار آبدهی در روز نیاز دارد. بعد از آن که جوانه ها بالا آمد کیسه را بردارید و روزی 2 بار به سبزه آب بدهید تا در نهایت یک سبزه پر و زیبا داشته باشید. انتهای پیام/",
    "label": "تفریح و نشاط"
  },
  {
    "text": "عنوان: گلایه اهالی «پروانه» از میزبانی «باغ هنر»/ نکات مهم برای رفتن به جمعه بازار پروانه\nخلاصه: حرف و حدیث راجع به مکان جدید جمعه بازار پروانه چه از طرف غرفه داران و چه از سوی بازدیدکنندگان و مشتریان قدیمی این بازارچه زیاد است، از تعداد محدود غرفه ها و نبود تجهیزات گرمایشی گرفته تا بی نظمی و عدم دسترسی مناسب.\nمتن: خبرگزاری فارس - سعیده اسدیان: تفریح خیلی از خانواده ها در صبح های جمعه یا کوه است یا ورزش در پارک ها و  بوستان های محلی، برخی فارغ از هیاهوی یک هفته شلوغ کاری قرار صبحانه ای با دوستان خود می گذارند و عده ای هم خواب صبح جمعه را به هرچیزی ترجیح می دهند. اما در این میان گروهی هم هستند تفریح انتخابی شان خرید و گشت و گذار در بازارچه های قدیمی است، جایی مثل جمعه بازار پروانه. جایی که پیش از شیوع ویروس کرونا یکی از مکان های تفریحی و جذاب برای خانواده های تهرانی به شمار می رفت، یک پارکینگ عمومی در خیابان جمهوری که در طول هفته کاربری عادی خود را داشت اما جمعه ها به پاتوقی برای خرید و گشت و گذار تبدیل می شد.  تاریخچه جمعه بازار پروانه قصه شکل گیری این جمعه بازار بنابر روایت یکی از فروشندگان قدیمی این بازارچه به زمان ناصرالدین‌شاه برمی گردد، زمانی که وی از سفر فرانسه باز می گردد و تصمیم می گیرد تا جمعه بازاری شبیه آنچه در فرهنگ دیده را در تهران بنا کند. مسجد امام خمینی (مسجد شاه سابق) اولین جمعه بازاری بود که در بازار بزرگ تهران پا گرفت و بعد از مدتی تکیه دولت جایگزین آن شد و سال ها بعد پارکینگ ناصرخسرو واقع در خیابان سعدی جنوبی بازارچه ای جدید را در دل خود جای داد تا اینکه در سال 1380 پارکینگ پروانه محل دائمی جمعه بازار تهران شد. محوطه ای بزرگ با 4 طبقه و 5 راهرو که از 8 صبح تا 5 بعدازظهر پذیرای بازدیدکنندگان و خریداران محصولات آنتیک، دست سازه ها، صنایع دستی و لباس های سنتی بود، مشتریان این جمعه بازار از شمال و جنوب و شرق و غرب تهران خودشان را به مرکز پایتخت می رساندند و اغلب توریست های خارجی هم برای خرید به آنجا می آمدند.  اما از تاریخ 9 اسفندماه سال 98 و به دلیل شیوع کرونا در ایران این بازارچه به دلیل مسقف بودن و ازدحام جمعیتی که در آن صورت می گرفت تعطیل شد تا در زمانی مناسب در مکانی جدید برپا شود، البته این تعطیلی بهانه ای برای ایمن سازی پارکینگ هم شد. انتقال بازارچه از خیابان جمهوری به اراضی عباس آباد تعطیلی جمعه بازار ادامه داشت و باعث شد تا 1300 کارآفرین و هنرمند که عمدتاً فقط از طریق این مجموعه امرار معاش می کردند، مثل بسیاری از کسب وکارهای دیگر قربانی کرونا شوند. در نهایت اواسط خردادماه پارک شهر به عنوان مکان جدید جمعه بازار معرفی شد اما کرونا باز هم شدت گرفت تا جایی که شهر را به تعطیلی کشاند.6 ماه گذشت و در نهایت طی جلسه ای با حضور نماینده وزارت میراث فرهنگی، گردشگری و صنایع دستی محوطه باغ هنر اراضی عباس آباد به عنوان مکان جدید جمعه بازار پروانه انتخاب شد تا این گعده هنری 20 ساله پس از یک سال تعطیلی مجدداً بازگشایی شود.  19 دی ماه سال جاری جمعه بازار پروانه در باغ هنر اراضی عباس آباد بازگشایی شد، جایی که این روزها بسیاری از خانواده ها را به سمت خود می کشاند تا در این روزهای پر از محدودیت و کسالت بار حال خوبی را به آنها تزریق کند. همه چیز در مورد مکان جدید جمعه بازار پروانه اما حرف و حدیث راجع به مکان جدید جمعه بازار پروانه چه از طرف غرفه داران و چه از سوی بازدیدکنندگان و مشتریان قدیمی این بازارچه زیاد است، از تعداد محدود غرفه ها و نبود تجهیزات گرمایشی گرفته تا بی نظمی و عدم دسترسی مناسب. مرجان یکی از غرفه داران قدیمی جمعه بازار پروانه است که می گوید: نه سال در پارکینگ پروانه جای ثابت داشتم حالا 300 غرفه برای 1300 فروشنده داده اند، اینها دلشان به حال ما نسوخته بلکه می خواهند باغ هنر را در معرض تماشا بگذارند. هفته پیش انقدر هوا سرد بود که تا مغز استخوانم یخ کرد. سرما و گرمای پارکینگ پروانه رو تحمل می کردیم چون غرفه ثابت داشتیم اما الان اگر از کرونا هم نمیریم از سرما منجمد می شویم.  محمد هم که از قدیمی های جمعه بازار پروانه است و 15 سال در پارکینگ پروانه غرفه فروش لباس های سنتی را داشته، وقتی می فهمد خبرنگار هستم می گوید: 40 درصد غرفه ها را به همکاران جمعه بازار داده اند و 60 درصد آن را دست فروش هایی در اختیار دارند که تولید کننده نیستند بلکه اجناس خود را از بازار می خرند و اینجا می فروشند، این با شرط اصلی دریافت غرفه مغایرت دارد. من اینجا جز سرویس بهداشتی تمیز نکته مثبت دیگری ندیدم. استفاده از نام «پروانه» برای معرفی باغ هنر رضا که غرفه ظروف هنری دارد وقتی صحبت های همکارش را می شنود، می گوید: میزهای کوچک و جای کم، بدمسیری باغ هنر، ایستادن در صف از 4 صبح برای گرفتن غرفه 80 هزار تومانی، مشتری کم و هزینه زیاد رفت و آمد باعث شده من از آمدن به اینجا و گرفتن غرفه برای هفته های آتی پشیمان شوم.  هفته پیش با کلی وسیله تو ترافیک خودم رو رسوندم اینجا اما چون جای پارک نبود مجبور شدم با اعصاب خورد برگردم، اونایی از جای جدید رضایت دارند که تو پارکینگ پروانه جای ثابت نداشتند، ما سالها خاک پارکینگ روخوردیم، تو سرما و گرما رفتیم اما الان وضعیت جوری شده که باید سر یه غرفه و میز از 3 و4 صبح اینجا باشیم. متأسفانه دوستان مسئول با استفاده از اسم پروانه و فروشندگان قدیمی آن در حال شکوفا کردن یک نقطه کور هستند. از مشکل جای پارک تا سرما و مسیرهای سخت دسترسی خانمی در حال پرسیدن قیمت یک فرش دست بافت است، دختر جوانی هم کنارش ایستاده، نظرشان را در مورد مکان جدید جمعه بازار می پرسم که می گوید: اینجا اصلا قابل قیاس با پارکینگ پروانه نیست، بعد از یکسال با ذوق و شوق به اینجا آمدم اما با تعاریف و تبلیغاتی که شده مغایرت داشت. خیلی از فروشنده های قدیمی دیگر اینجا نیستند و فضا بیشتر شبیه بازارچه های دم عید شده البته اینها نظر من به عنوان مشتری دائمی و قدیمی جمعه بازار پروانه است. دختر جوان هم می گوید: پارکینگ پروانه جای پارک نداشت اما حداقل به راحتی با وسایل حمل و نقل عمومی به آنجا می رفتیم اما اینجا دور تا دور اتوبان است و داخل هم اصلاً جای پارک پیدا نمی شود. مترو نزدیک است اما هیچ وسیله ای برای حمل و نقل تا بازارچه نیست.  مرد جوانی به همراه همسر و کودک دو ساله ای که در بغل دارد مشغول بازدید از غرفه ها هستند، وقتی نظرشان را در مورد مکان جدید جمعه بازار می پرسم، می گوید: من مشتری سال ها قبل این بازارچه هستم، 4 سال پیش موقع ازدواج خیلی از وسایل تزئینی منزل مان را از پارکینگ پروانه خریدیم. امروز که بعد از یکسال به اینجا آمدم همه چیز برایم جدید بود، چیزی از حس وحال جمعه بازار قدیمی پروانه را درک نکردم، چهل دقیقه معطل شدم تا جای پارک پیدا کنم و هنوز هم نتوانستم خریدی داشته باشم چون غرفه ها بی نظم چیده شده، نبود وسایل گرمایشی هم اوضاع را نامساعدتر کرده است.  اینجا ایمنی بیشتر است اما همسرش می گوید: درسته که این نکات منفی وجود دارد اما به نظر من اینجا از پارکینگ پروانه دلبازتر و تمیز تر است، پارکینگ پروانه هم ایرادات زیادی داشت اما خب همه به آنجا عادت کرده بودیم، اینجا با وجود فضای کوچک تر ایمنی بیشتر و حتی سرویس های بهداشتی هم خیلی تمیزتر هستند. کمی آن طرف تر پسر جوانی در حال امتحان کردن یک کلاه روی سرش است، نظرش را در مورد برپایی جمعه بازار در باغ هنر می پرسم که می گوید: اینجا خیلی بهتر از پارکینگ پروانه است، هم فضا باز است هم به نظرم غرفه ها به خوبی جانمایی شده اند.  کاچی بهتر از هیچی! پارکینگ پروانه مسقف بود و وقتی جمعیت زیاد میشد نفس کشیدن ممکن نبود اینجا علی رغم کوچک بودن فضا همه چیز تمیزتر و بهتر است. خیلی ها نسبت به اینجا واکنش منفی نشان دادند حتی دوستان خودم رضایت نداشتند اما به نظرم برپایی حداقلی بازارچه بهتر از تعطیلی است، باید فرصت بدهیم تا به مرور زمان مشکلات برطرف شود و باغ هنر هم هویت خودش را پیدا کند. اینکه حداقل بعد از یکسال بیکاری، 300 نفر دوباره توانسته اند کسب درآمدی داشته باشند جای امیدواری دارد. تجربه نگارنده در چهارمین هفته از برپایی جمعه بازار پروانه در باغ هنر ساعت 8 صبح خودم را به ورودی باغ کتاب رساندم، تا جلوی باغ غذا را با خودرو رفتم اما اجازه حرکت بیشتر ندادند و مجبور شدم به سمت پایین برگردم. پس از حدود 20 دقیقه یک جای پارک پیدا کردم مجبور شدم تمام مسیر را پیاده طی کنم.  در میانه راه بنرهایی نصب شده بود که مسیر رسیدن به باغ هنر را نشان می داد، روی یکی از بنرها هم عبارت «ایستگاه تاکسی» درج شده بود اما خبری از تاکسی یا حداقل ون برای رفت و آمد فروشندگان و بازدیدکنندگان نبود. پس از 20 دقیقه پیاده روی به ورودی باغ هنر رسیدم، جلوی در تعدادی چرخ در حال جا به جایی بارهای فروشندگان بودند،سرما هنوز توی تنم بود و به امید اینکه در باغ هنر و محوطه مسقف آن هوا بهتر است، وارد بازارچه شدم. سرمای اینجا استخوان سوز است ابتدای بازارچه به رسم پارکینگ پروانه محل استقرار فروشندگان اجناس آنتیک و عتیقه بود، برق ها رفته بود و در کمال تعجب هوای داخل بازارچه چند درجه از هوای محوطه بیرون سردتر بود، هیچ وسیله گرمایشی در سالن تعبیه نشده بود، غرفه داران با پوشش هاش سنگین و پتوهایی که به دور خود پیچیده بودند همچنان می لرزیدند و تلاش می کردند با بخار دهان و گرفتن لیوان چای کمی گرم شوند.  خون در رگ هایم منجمد شده اما به مسیرم ادامه می دهم، کمی جلوتر با غرفه فرش و محصولات چوبی رو به رو می شوم، چرخی می زنم و در گوشه ای از بازارچه تعدادی از فروشندگان لباس های سنتی را می بینم. دختر جوانی در تلاش است تا متقاعدم کند که جوراب های سه جفت 45 هزار تومانیِ حوله ای اش می تواند پاهایم را در زمستان گرم نگه دارد، تصویری مبهم از بازارچه قدیمی پروانه در ذهنم نقش می بندد و بلافاصله محو می شود. فاصله گذاری اجتماعی به سبک جمعه بازار هنوز با محیط آشنا نشده ام، بر خلاف پارکینگ پروانه اینجا هر غرفه یک جا قرار گرفته و همین موضوع بازدید را سخت کرده است، از محوطه مسقفقی که راهروهای باریکش امکان فاصله گذاری اجتماعی را غیر ممکن کرده بیرون می آیم و به سمت بالکنی می روم که تعداد دیگری از فروشندگان در آنجا غرفه زده اند.  از غرفه های قدیمی با محصولات بکر و خاص و پرطرفدار خبری نیست و بیشتر زیورآلات برنجی و نخی، محصولات کاغذی، شال و روسری و وسایل تزئینی به چشم می خورد، چشم می گردانم تا باقی غرفه ها را ببینم اما ظاهرا بازارچه به پایان رسیده و خبری از مابقی غرفه ها نیست، چون جایی برای استقرارشان وجود ندارد. نکات مهم برای رفتن به جمعه بازار پروانه جمعه بازار پروانه پس از یکسال تعطیلی حالا در چنین شرایطی در حال فعالیت است، البته شروع هر کاری در یک مکان جدید همیشه ضعف هایی داشته که برطرف شدن آن ها نیاز به گذر زمان دارد، اما لزوم تعبیه وسایل گرمایشی آن هم وسط زمستان امری نیست که مشمول گذر زمان شود.  البته فعالیت حداقلی جمعه بازار آن هم در این شرایط اقتصادی قطعاً بهتر از تعطیلی است، اگر شما هم قصد رفتن به جمعه بازار پروانه را به همراه خانواده دارید باید به نکات ذکر شده توجه کنید، لباسی را که برای رفتن به توچال انتخاب می کنید بپوشید و حتماً دستکش به همراه داشته باشید. خوشبختانه سرویس بهداشتی جنب باغ هنر قرار گرفته و از این بابت مشکلی وجود ندارد، یک غرفه فروش چای و قهوه و یک غرفه فروش ساندویچ های آماده و شیرینی هم از این هفته در بازارچه تعبیه شده اما برای اطمینان بیشتر یک بطری آب یا بیسکوییت به همراه داشته باشید. برای رسیدن به بازارچه پروانه که هر جمعه از سال 8 صبح تا 5 بعداز ظهر فعال است می توانید با خودروی شخصی از طریق اتوبان همت (شرق به غرب)، پس از خروجی حقانی یا اتوبان حقانی (غرب به شرق) پس از اتوبان مدرس به اینجا بیایید اما بدانید که برای جای پارک حتماً با مشکل مواجه خواهید شد، یک پیاده روی 20 دقیقه ای را هم در نظر بگیرید. اگر هم قصد استفاده از مترو را دارید می توانید از ایستگاه مترو شهید حقانی و یا مترو شهید همت خودتان را به جمعه بازار برسانید. انتهای پیام/",
    "label": "تفریح و نشاط"
  },
  {
    "text": "عنوان: گاردین: جهانبخش مقابل منچستریونایتد نیمکت نشین است\nخلاصه: نشریه گاردین انگلیس در خصوص بازی دیدار حساس برایتون و منچستریونایتد از نیمکت نشینی دوباره هافبک ایرانی خبر داد.\nمتن: به گزارش خبرگزاری فارس، علیرضا جهانبخش در ابتدای فصل و در دیدار رفت مقابل منچستریونایتد در لیگ برتر انگلیس عملکردی درخشان از خود به اجرا گذاشت و توانست یکی از بهترین نمایش‌های خود را در جزیره در این فصل به ثبت رساند. سپس در دیدار جام اتحادیه مقابل همین شیاطین سرخ مصدوم شد و دوران ناکامی ستاره ایرانی تداوم پیدا کرد. فردا شب در چارچوب دیدار لیگ برتر انگلیس، برایتون در ورزشگاه اولدترافورد میهمان منچستریونایتد است. گاردین در گزارش پیش بازی خود مدعی شد که جهانبخش مثل دیدارهای گذشته از روی نیمکت کار را آغاز خواهد کرد و در این مسابقه در ترکیب اصلی حاضر نخواهد بود. گاردین نوشت که رشفورد نیز به دلیل مصدومیت در اردوی تیم ملی انگلیس حضورش در این مسابقه در هاله از ابهام خواهد بود. این رسانه پوگبا را نیز به مانند مسابقات گذشته شیاطین سرخ نیمکت نشین اعلام کرد. دیوید دخه‌آ نیز که  به دلیل تولد دخترش در چندین بازی گذشته حضور نداشت جای هندرسون را به گفته گاردین در دروازه خواهد گرفت. در تیم برایتون، به نظر می‌رسد پاتر مثل همیشه در بال‌های خود به «پاسکال گروس» و «تروزار» اعتماد خواهد کرد و با حضور لالانا، بیسوما، موپی و ولبک، ترکیبی تهاجمی ایجاد خواهد کرد. ترکیب احتمالی منچستریونایتد و برایتون را از نگاه گاردین انگلیس در زیر مشاهده کنید. منچستریونایتد: دروازه‌بان: دیوید دخه آ مدافعان: ویکتور لیندلوف – هری مکگوایر – لوک شاو – ارون ون بیساکا هافبک‌ها: فرد – اسکات مک‌تامینی – دن جیمز – برونو فرناندز – مارکوس رشفورد مهاجم: ادینسون کاوانی برایتون: دروازه‌بان:‌سانچس مدافعان: لوئیس دانک – وایت – برن – والتمن هافبک‌ها: بیسوما – لالانا – گروس – تروزار مهاجمان: موپی – ولبک انتهای پیام/",
    "label": "ورزشی"
  },
  {
    "text": "عنوان: مشارکت همراه اول در پروژه‌های جهادی عمرانی در سال مانع زدایی‌ها\nخلاصه: شرکت ارتباطات سیار، همراه اول با هدف رفع موانع، محرومیت‌زدایی و ایجاد امید و انگیزه در دل هموطنان محروم در روزهای آغازین سال 1400 در پروژه‌های عمرانی مشارکت کرد.\nمتن: اخبار شرکتها؛ به گزارش خبرگزاری فارس به نقل از اداره کل ارتباطات شرکت ارتباطات سیار ایران، همسو با نگاه و توجه ویژه به امر محرومیت زدایی، همراه اول بار دیگر در راستای چشم انداز برنامه های مسؤولیت اجتماعی خود، در روزهای آغازین سال 1400 با همکاری مراکز، مؤسسات و قرارگاه‌های جهادی توجهی ویژه به توسعه امور عمرانی در مناطق محروم و دور افتاده کشور داشته است. شرکت ارتباطات سیار ایران در راستای مسؤولیت اجتماعی خود با سرلوحه قرار دادن مقوله «مانع زدایی» که بخشی از شعار سال 1400 است، اقدام به مشارکت در پروژه های خیرخواهانه با رویکردهای ساخت مدرسه، مسکن، درمانگاه و کلینیک، کارگاه کارآفرین، مسجد و ... کرده است. نحوه مشارکت همراه اول در اغلب این پروژه ها که بیشتر در مناطق محروم استان های هرمزگان و سیستان و بلوچستان اجرا خواهد شد، به شکل تأمین تجهیزات و ملزومات موردنیاز ساخت این اماکن بوده که در این راستا ده ها کانتینر و کانکس به ارزش بیش از 50 میلیارد ریال به مناطق محروم ارسال کرده است. همچنین بخش قابل توجهی از حمایت های اپراتور اول تلفن همراه مربوط به زمان وقوع حوادث غیرمترقبه یا پس از آن، در برهه های زمانی مختلف و در اقصی نقاط کشور بوده است؛ یکی از این موارد مربوط به زلزله کرمانشاه و ایلام بود که همراه اول به دلیل شرایط جوی و سرمای هوای آن مناطق اقدام به ارسال ۱۳۰۰ کانکس کرد و مبلغ ۵۰ میلیارد ریال را به امر ساخت و بازسازی مدارس مناطق زلزله زده اختصاص داد. انتهای پیام/ب",
    "label": "اقتصادی"
  },
  {
    "text": "عنوان: تلاوتی زیبا و کمتر شنیده شده از خلیل الحصری+صوت\nخلاصه: محمود خلیل الحصری از قاریان نامدار جهان اسلام است که در این گزارش تلاوت کمتر شنیده شده از وی شامل ایاتی از سوره‌های مبارکه طه و انبیاء تقدیم می‌شود.\nمتن: به گزارش خبرنگار قرآن و فعالیت‌های دینی خبرگزاری فارس محمود خلیل الحصری از قاریان نامدار جهان اسلام متولد ۱۹۱۷ و درگذشته ۱۹۸۰ در کشور مصر است. وی از جمله قاریانی است که تلاوت را به صورت علمی دنبال کرد و کتابی هم درباره علم تجوید نوشت. در این گزارش تلاوتی زیبا و کمتر شنیده شده از این قاری فقید شامل آیاتی از سوره‌های مبارکه طه و انبیاء غافر تقدیم می‌شود.   انتهای پیام/",
    "label": "فرهنگ"
  },
  {
    "text": "عنوان: مجمع عمومی عادی سالیانه شرکت دنا نفیس برگزار شد\nخلاصه: مجمع عمومی عادی سالیانه شرکت مدیریت فناوران دنا نفیس برای دوره مالی منتهی به ۱۳۹۹/۱۲/۳۰ روز سه شنبه ۱۸ خرداد ۱۴۰۰ با حضور صاحبان سهام در محل هلدینگ نفیس برگزار شد و طی این جلسه، گزارش های مالی سالانه و خلاصه عملکرد هیات مدیره به سهامداران این شرکت ارائه شد .\nمتن: بنابراین گزارش در ابتدای مجمع عمومی عادی سالانه دنا نفیس گزارش جامع از عملکرد شرکت در سال مالی منتهی به ۱۳۹۹/۱۲/۳۰ به حاضرین ارائه شد . در این گزارش عملکرد شرکت در حوزه پلتفرم آموزشی و آزمایشگاهی مطرح شد .  در پایان این جلسه گزارش حسابرس و بازرس قانونی شرکت قرائت و به صورت مطلوب ارزیابی و مورد تصویب مجمع قرار گرفت .  لازم به ذکر است شرکت دانش بنیان دنا نفیس، شرکت مشترک دانشگاه آزاد اسلامی و هلدینگ نفیس است که وظیفه ی ارائه خدمات فناوری اطلاعات به دانشگاه و دانشجویان این دانشگاه را به عهده دارد .   ",
    "label": "اقتصادی"
  },
  {
    "text": "عنوان: ساعت شمس‌العماره کاخ گلستان دوباره کوک شد\nخلاصه: ساعت شمس‌العماره واقع در مجموعه جهانی کاخ گلستان تهران که مدت‌ها خاموش بود، تعمیر شد و صدای این ساعت دوباره به گوش رسید.\nمتن: به گزارش خبرگزاری فارس، ساعت شمس‌العماره یکی از معروف‌ترین ساعت‌های ایران است که ملکه ویکتوریا در سال ۱۲۵۲ آن را به ناصر‌الدین شاه قاجار اهدا کرد. این ساعت که در محل شمس‌العماره در کاخ گلستان و در قلب شهر تهران واقع شده، مدت‌ها خاموش بود و با همکاری و مشارکت شهرداری تهران مجدداً توسط محمد ساعتچی تعمیر شده و دوباره صدای آن به گوش می‌رسد. این ساعت در سال ۱۲۵۵ خورشیدی خراب شد و تا سال‌ها بعد تعمیر نشد تا این که در سال ۱۳۹۱ ساعت شمس‌العماره تعمیر و صدای این ساعت تاریخی در قلب شهر تهران پیچید اما با توجه به هزینه بالای نگهداری آن، مدتی بعد این صدا مجدداً خاموش شد. در ماه‌های اخیر مسئولان مجموعه جهانی کاخ گلستان و شهرداری منطقه ۱۲ تهران تصمیم به تعمیر مجدد این ساعت گرفتند و با دعوت از محمد ساعتچی همدانی که متخصص‌ترین فرد در تعمیر این ساعت تاریخی است، آن را تعمیر کردند و این ساعت مجدد به صدا در آمد. علی محمد سعادتی شهردار منطقه ۱۲ تهران در حاشیه، آغاز به‌کار مجدد این ساعت تاریخی در جمع خبرنگاران، گفت: بازگشایی درِ «باب عالی» کاخ گلستان دغدغه درازمدت ما بود، بنابراین با مدیریت این مجموعه تاریخی و فرهنگی صحبت کردیم و مجوزهای لازم را برای مرمت و بازگشایی آن گرفتیم. راه‌اندازی ساعت ملکه ویکتوریا هم بخشی از پروژه باب عالی است. وی افزود: این ساعت از سال ۱۳۰۴ تا ۱۳۸۹ از کار افتاده بود که پس از این دوره تعمیر ولی دوباره از مدار خارج شد تا امسال که دوباره صدای آن شنیده می‌شود و خاطره تهران قدیم را تداعی می‌کند. قرار است کارشناسانی به این منظور آموزش داده شوند تا  دیگر شاهد خاموشی ساعت شمس‌العماره نباشیم. انتهای پیام/",
    "label": "تفریح و نشاط"
  },
  {
    "text": "عنوان: مدافع حرم «رضا صفدری» به یاران شهیدش پیوست+عکس\nخلاصه: مدافع حرم «رضا صفدری» که برای دفاع از حرم حضرت زینب(س) عازم سوریه شده بود، ساعاتی پیش حین مبارزه با تروریست‌های تکفیری به شهادت رسید.\nمتن: به گزارش گروه حماسه و مقاومت خبرگزاری فارس، مدافع حرم «رضا صفدری» که برای دفاع از حرم حضرت زینب (س) عازم سوریه شده بود، ساعاتی پیش حین مبارزه با تروریست‌های تکفیری به شهادت رسید. این شهید عزیز اهل شهرستان میانه بود که پیکر پاکش فردا (شنبه) ۱۹ تیر در شهرستان میانه، میدان ورودی شهر، بر دستان هم شهری‌هایش تشییع و به خاک سپرده خواهد شد.  انتهای پیام/",
    "label": "فرهنگ"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: آخر هفته مهمان «ارواح سنگی» باشید/تنفس هوای پاک در «واریش»\nخلاصه: ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم.\nمتن: گروه تفریح و نشاط: عدم شناخت پایتخت نشین ها از مناطق تفریحی در تهران باعث شده تا گزینه های تفریحی خود را در شرایط کرونایی به شمال کشور محدود کنند، این در حالی است که ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم. ما در این گزارش به شما تعدادی از مناطق تفریحی اطراف تهران را معرفی می کنیم تا بنا به شرایط خود یکی از آن ها را انتخاب کرده و آخر هفته خوشی را در کنار خانواده رقم بزنید. روستای واریش با فاصله اندکی از شهر و در شمال غرب تهران، منطقه ای زیبا وجود دارد که هوای پاک آن تصور نزدیکی این منطقه با تهران را غیرممکن می کند.  روستایی در جوار وردیج به نام واریش که به دلیل داشتن آب وهوای خنکی که دارد، بهترین انتخاب برای گردشگری های تابستانی به شمار می رود،‌ تا جایی که در زمستان ها باعث کوچ روستاییان از این منطقه می شود. این روستای بکر و زیبا محل خوبی برای گذراندن یک آخر هفته به یادماندنی به شرط رعایت پروتکل های بهداشتی است،‌ چشمه واریش یکی از جاذبه های گردشگری این روستا به شمار می رود و خنکای آب آن گرمای تابستان را برایتان دلنشین می کند.  برای رفتن به این منطقه می توانید در انتهای اتوبان همت با ورود به بلوار پژوهش و رسیدن به شهرک دانشگاه شریف به خیابان شهید اردستانی وارد شوید. در انتهای شمالی خیابان تابلوی کوچک سفید رنگی با عنوان «روستای وردیج – روستای واریش» وجود دارد که ابتدای جاده کوهستانی وردیج و واریش را نشان می‌ دهد. در ابتدای ورود به این روستا مبلغ 5 هزار تومان ورودی از هر اتومبیل دریافت می شود، یک کیسه زباله هم از سوی دهیاری واریش در اختیار شما قرار می گیرد تا زباله هایتان را در طبیعت جا نگذارید، نکته جالب توجه جمله ای است که بر روی دیوار نقش بسته: «این روستا رفتگر ندارد، زباله را ببرید.» جاده مسیح ‌الله دین محمد، ارتفاعات پهنه حصار و امامزاده بی‌ بی زرین قمر از جمله جاذبه هایی است که می توانید در سفر به این منطقه از آنها بازدید کنید. روستای ارواح سنگی در همسایگی روستای وردیج و واریش در شمال غرب تهران، یکی از زیباترین مناطق ییلاقی تهران جای گرفته، جایی که به دلیل سنگ ها و صخره های مجسمه ای شکل به روستای ارواح سنگی شهرت یافته است. این روستا با قدمتی کهن زیر مجموعه کن و سولقان محسوب می شود و به دلیل موقعیت جغرافیایی که دارد در بهار و تابستان گردشگران زیادی را به سمت خود می کشاند.  در این منطقه سنگ هایی وجود دارند که به صورت طبیعی شکل و طرح عجیبی به خود گرفته اند، تا جایی که با نگاه کردن به هر یک از سنگ ها تصویری از حیوان و یا جمجمه انسان برایتان تداعی می شود. این روستا بالاتر از وردآورد تهران قرار گرفته، شما می توانید در این سفر یک روزه از جاذبه های دیگر روستا همچون رودخانه های گوارا،  چشمه شاه،‌ آبشار لت مال و چشمه پااورزا هم دیدن کنید. آبشار ایگل این آبشار در دامنه شمال شرق توچال قرار گرفته و یکی از مسیرهای صعود به قله توچال هم محسوب می شود، این منطقه سرشار از درختان و گیاهانی همچون ریواس و پونه است. اگر از جاده لواسان به سمت اوشان حرکت کنید، نرسیده به آهار جاده ای فرعی را می بینید که به روستا و آبشار ایگل می رسد، البته برای رفتن به آبشار باید خودروی خود را پارک کرده و با یک پیاده روی حدوداً دو ساعته خودتان را به این آبشار برسانید.  با توجه به کوهستانی بودن این منطقه،‌ بهار و تابستان بهترین زمانی است که می توانید از ایگل دیدن کنید، حتماً در مسیر پیاده روی مراقب قلوه سنگ ها و صخره های اطراف باشید. اگر تصمیم به کمپ زدن ندارید حتماً دو ساعت قبل از غروب آفتاب اقدام به برگشتن کنید، چرا که با تاریک شدن هوا پیدا کردن مسیر بازگشت سخت خواهد شد. دره آهنگرک حدود 5 کیلومتر بالاتر از فشم و در غرب میگون دره ای قرار گرفته که مسیر بسیاری از کوهنوردانی است که قصد فتح قله آهنگرک را دارند، منطقه ای که حتی بسیاری از طبیعت گردهای نیمه حرفه ای و آماتور هم به دنبال قدم زدن در آن هستند. این منطقه که به دلیل مسیرهای صعب العبور به هیچ عنوان برای سالمندان و کودکان مناسب نیست در فصل بهار و تابستان بیشترین میزان زیبایی خود را به رخ گردشگران می کشاند، برای رسیدن به این منطقه باید از تهران به کیلومتر 30 جاده لشکرگ بروید و از آنجا وارد روستای میگون شوید، 4 کیلومتری شمال غربی میگون دره آهنگرک جا خوش کرده است.  از آنجایی که این دره کنار دو منطقه توریستی میگون و شمشک واقع شده، شما می توانید از جاذبه های گردشگری زیادی همچون آبشار تل تنگه، هفت چشمه میگون، دره هملون و... بازدید کنید. در تمامی این سفرها حتماً لوازم مورد نیاز سفر مثل عینک آفتابی، دارو و لولزم شخصی، لباس مناسب، کرم ضد آفتاب، کفش پیاده روی،‌ غذا، تنقلات و آب آشامیدنی به همراه داشته باشید، به هیچ عنوان وارد باغ ها و زمین های مردم نشوید و در صورت روشن کردن آتش، هنگام ترک محل آن را خاموش کنید. انتهای پیام/",
    "label": "تفریح و نشاط"
  },
  {
    "text": "عنوان: تجار تا  اطلاع ثانوی از ارسال محموله‌های تجاری به دوغارون خودداری کنند\nخلاصه: سخنگوی گمرک گفت: به دلیل مسدود کردن مسیر مواصلاتی مرز تا هرات توسط آسیب دیدگان آتش سوزی اسلام قلعه افغانستان از ارسال محموله های تجاری به مرز دوغارون خراسان رضوی خودداری شود.\nمتن: به گزارش خبرگزاری فارس، سید روح اله لطیفی سخنگوی گمرک اظهار داشت: برای جلوگیری از ازدحام، توقف های طولانی و حوادث غیر مترقبه، به دلیل اعتراض و مسدود کردن مسیرهای مواصلاتی اسلام قلعه - هرات در افغانستان توسط رانندگان و خسارت دیدگان حادثه آتش سوزی  اسلام قلعه افغانستان، بر اساس بند2صورتجلسه کمیته هماهنگی مرز دوغارون تا اطلاع ثانوی از کلیه گمرکات اجرایی و صاحبان کالا درخواست می شود تا از ارسال محموله های تجاری به گمرک دوغارون خراسان رضوی خودداری کنند. وی افزود: بر اساس اعلام گمرک ابونصر فراهی افغانستان در ملاقات مرزی با مدیران گمرک و مسئولان مرزی ماهیرود خراسان جنوبی، محدودیت های وزنی جدیدی برای ورود کامیون های حامل کالاهای تجاری به افغانستان از این مرز اعلام شده است. لطیفی در خصوص این محدودیت گفت: براساس اعلام مدیران گمرک افغانستان از این پس از  ورود کامیون های با بار بیش از 50 تن به افغانستان از این مرز جلوگیری خواهد شد. لطیفی افزود: این امر باعث کاهش خروج کالا از مرز ماهیرود و تراکم کامیون ها برای انجام ترانشیپمنت و یا ترانزیت خواهد شد که همکاری و هماهنگی  بیشتر صاحبان کالا با مدیران مرزی در ارسال محموله ها را می طلبد تا دچار توقف های طولانی نشوند. انتهای پیام/",
    "label": "اقتصادی"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: رئیس سازمان بورس و اوراق بهادار منصوب شد\nخلاصه: ریاست سازمان بورس و اوراق بهادار به محمدعلی دهقان‌دهنوی معاون وزیر امور اقتصادی و دارایی رسید.\nمتن: به گزارش خبرگزاری فارس به نقل از پایگاه خبری بازار سرمایه (سنا)، محمدعلی دهنوی در جلسه امروز شورای عالی بورس، جایگزین حسن قالیباف اصل شد. دهنوی که دکترای علوم اقتصادی از دانشگاه تربیت مدرس دارد،  پیش از این عضو هیات‌مدیره بانک مسکن بود و هم اکنون به عنوان معاون وزیر اقتصاد در وزارت امور اقتصادی و دارایی مشغول به فعالیت است. دهنوی همچنین عضویت در هیات علمی گروه مالی و بانکداری دانشگاه علامه طباطبایی و معاونت آموزشی موسسه عالی آموزش بانکداری ایران را در سوابق کاری خود دارد . حسن قالیباف اصل که در موقعیت دشوار آزادسازی سهام عدالت و فروش صندوق های سهام دولتی (ETF) ، ریاست سازمان بورس و اوراق بهادار را پذیرفته بود، یک هفته پیش  استعفای خود را به دلیل محقق نشدن شرایط اعلامی به وزیر امور اقتصادی و دارایی ارایه کرده بود. انتهای پیام/ب",
    "label": "اقتصادی"
  },
  {
    "text": "عنوان: لیگ ملت‌های والیبال| برتری مطلق ایران در روزی که هر چهار ست 25 بر 22 شد\nخلاصه: تیم ملی والیبال ایران در چهارمین مسابقه خود در رقابت‌های لیگ ملت ها توانست کانادا را شکست دهد.\nمتن: به گزارش خبرنگار ورزشی خبرگزاری فارس، تیم ملی والیبال ایران در چهارمین مسابقه خود در رقابت‌های لیگ ملت‌های 2021 امروز از ساعت 14:30 به مصاف کانادا رفت که این مسابقه در نهایت با نیجه 3 بر یک و با امتیازهای 25 بر 22، 22 بر 25، 22 بر 25 و 22 بر 25 به سود شاگردان آلکنو خاتمه پیدا کرد. در این مسابقه تیم ایران 55 امتیاز از حمله، 14 امتیاز از دفاع روی تور، 6 امتیاز از سرویس و 22 امتیاز از اشتباهات تیم حریف به دست آورد. در طرف مقابل کانادا 51 امتیاز از حمله، 7 امتیاز از دفاع، 3 امتیاز از سرویس و 30 امتیاز از اشتباهات تیم ایران کسب کرد.  در این مسابقه صابر کاظمی با کسب 17 امتیاز به عنوان امتیازآورترین بازیکن تیم ایران معرفی شد. تیم ملی والیبال ایران در پنجمین مسابقه خود در رقابت‌های لیگ ملت‌های 2021 فردا از ساعت 19 باید مقابل ایتالیا قرار بگیرد. انتهای پیام/",
    "label": "ورزشی"
  },
  {
    "text": "عنوان: افتتاح نخستین مدرسه صنایع‌دستی روستایی در تهران/بازدید مجازی سالمندان از موزه فرش\nخلاصه: نخستین مدرسه صنایع‌دستی روستایی با همکاری دهیاری و شورای روستای ابراهیم‌آباد شهرری و جمعی از خیران منطقه افتتاح می‌شود.\nمتن: حسین امجدیان: به گزارش خبرنگار تفریح و نشاط خبرگزاری فارس، پروانه حیدری معاون صنایع‌دستی تهران با اعلام این خبر گفت: محل مورد نظر برای ایجاد مدرسه صنایع‌دستی، پنج کلاس متروکه بود که با همت دهیاری، شورای روستا و خیران و همکاری و مشارکت معاونت صنایع‌دستی استان بازسازی و تجهیز شد. وی ادامه داد: در این مدرسه رشته‌های سراجی سنتی، طراحی سنتی، زیورآلات، نساجی، رودوزی‌های الحاقی و گلیم‌بافی به فراگیران و علاقه‌‎مندان آموزش داده می‌شود. معاون صنایع‌دستی تهران با اعلام آمادگی برای همکاری با دهیاری‌ها در ایجاد مدارس صنایع‌دستی روستایی، خاطرنشان کرد: در سال‌های اخیر سه مدرسه صنایع‌دستی در شهر تهران با همکاری سازمان فرهنگی و هنری شهرداری آغاز به فعالیت کرده است. بازدید مجازی سالمندان از موزه فرش پریسا بیضایی رئیس موزه فرش ایران با اعلام این خبر گفت: سالمندان گروه سنی هستند که به دلیل کرونا بیش از سایرین در خانه مانده اند، به همین دلیل با هدف ایجاد یک نشاط اجتماعی، گردش مجازی و آشنایی با موزه فرش برای آنها برگزار می شود. وی افزود: در این گردش مجازی تلاش می شود تا به صورت یک روایت زیبا و شنیدنی، فرش های شاخص موزه فرش به سالمندان معرفی شود. بیضایی تصریح کرد: طرح مجازی بازدید از موزه فرش روز دوشنبه 13 بهمن ماه برای سالمندان برگزار می شود. بازسازی مقبره ابوریحان بیرونی در افغانستان وزیر میراث‌فرهنگی، گردشگری و صنایع‌دستی به معاون میراث‌فرهنگی دستور داد هرچه سریع‌تر با کشور افغانستان هماهنگی‌های لازم را برای بازسازی مقبره ابوریحان بیرونی دانشمند و ریاضیدان ایرانی در شهر غزنی این کشور انجام دهد. وی گفت: با توجه به اینکه این مقبره ویران شده و در وضعیت بدی قرار دارد با هماهنگی که معاونت میراث‌فرهنگی با کشور افغانستان انجام می‌دهد در بخش بازسازی آرامگاه این دانشمند بزرگ ایرانی هر چه سریع‌تر اقدام خواهیم کرد. مونسان تصریح کرد: کشور ما دانش خوبی در زمینه مرمت و بازسازی بناها و اماکن تاریخی دارد و کارشناسان برجسته‌ای نیز در این حوزه فعالیت می‌کنند. به این منظور در بازسازی اصولی مقبره ابوریحان بیرونی به کشور افغانستان کمک می‌کنیم تا شاهد مقبره‌ای در خور شأن این دانشمند برجسته ایرانی باشیم. انتهای پیام/ ",
    "label": "تفریح و نشاط"
  },
  {
    "text": "عنوان: اعطای بیش از ۱۱۰۰ میلیارد تومان تسهیلات به فعالان صنایع‌دستی\nخلاصه: براساس قراردادی که بین وزارت میراث‌فرهنگی، گردشگری و صنایع‌دستی با صندوق کارآفرینی امید به امضا رسید، بالغ بر ۱۱۰۰ میلیارد تومان تسهیلات برای فعالان این حوزه در نظر گرفته شد.\nمتن: به‌گزارش خبرگزاری فارس، قرارداد عاملیت تسهیلات اعطایی از محل اعتبارات بند الف تبصره ۱۸ قانون بودجه سال ۱۴۰۰ کل کشور امروز میان وزارت میراث‌فرهنگی، گردشگری و صنایع‌دستی به نمایندگی سعید اوحدی معاون توسعه مدیریت و منابع و اصغر نورالله‌زاده مدیرعامل صندوق کارآفرینی امید در دفتر معاونت توسعه مدیریت و منابع امضا شد. اوحدی در مراسم امضای این قرارداد گفت: در گذشته کمتر شاهد چنین قراردادی بودیم که دارای پشتیبانی قوی در حوزه صنایع‌دستی باشد. دولت و نمایندگان مجلس برای قانون بودجه سال ۱۴۰۰ تسهیلات قابل توجه و موثری را در قالب بند الف تبصره ۱۸ قانون بودجه ۱۴۰۰ پیش‌بینی کرده است که برای دستگاه‌های مختلف منابعی را با نرخ تسهیلات و کارمزد بسیار پایین با عنوان رونق تولید و جهش تولید در نظر گرفته است. معاون توسعه مدیریت و منابع افزود: در مجلس هم کمیسیونی با همین عنوان تشکیل شده تا پیگیر موضوعات رونق و جهش تولید باشد. تبصره ۱۸ شرایطی ایجاد می‌کند تا تسهیلاتی که برای دستگاه‌های مختلف مشخص شده و قانون‌گذار نیز تاکید کرده است، به شکل وجوه نقدی ارائه شود و در اختیار بانک‌ها و موسسات عامل قرار گیرد. موسسات عامل نیز حداقل به همین میزان آورده برای پشتیبانی از تولید داشته باشند. اوحدی تصریح کرد: خوشبختانه وزارت میراث‌فرهنگی، گردشگری و صنایع‌دستی برای تحقق این موضوع مقدمات کار را فراهم کرده است. با وجود ابهاماتی که در دستگاه‌های اقتصادی کشور برای چگونگی اقدام عملی در رابطه با این تسهیلات و تبصره ۱۸ وجود دارد، همکاران ما در در وزارتخانه با هماهنگی که با صندوق کارآفرینی و وزارت کار، تعاون و رفاه اجتماعی داشتند، همه مقدمات فراهم شد و ارتباط داده‌ها نیز ایجاد شد. همچنین بخشی از منابع در اختیار وزارت میراث‌فرهنگی، گردشگری و صنایع‌دستی قرار گرفته است. وی گفت: موضوع اشتغال در حوزه صنایع‌دستی خانواده‌محور است، به‌ویژه در روستاها خوداشتغالی است و بخش عظیمی از تولیدکنندگان صنایع‌دستی کشور را بانوان تشکیل می‌دهند، از این‌ رو تسهیلات یک تحرک و تحول جدی در حوزه صنایع‌دستی ایجاد می‌کند. معاون توسعه مدیریت و منابع بیان کرد: مکانیزم اجرایی تسهیلات را به گونه‌ای در «قرارداد عاملیت تسهیلات اعطایی از محل اعتبارات بند الف تبصره ۱۸ قانون بودجه سال ۱۴۰۰ کل کشور» در نظر گرفته‌ایم که کمترین فرآیند بروکراسی را داشته باشد تا بتوانیم با توزیع استانی این تسهیلات که در حوزه معاونت صنایع‌دستی و تسهیلات وزارت میراث‌فرهنگی، گردشگری و صنایع‌دستی تنظیم و به بانک‌های عامل ابلاغ شده است و در کمیسیون مشترکی که در حوزه تبصره ۱۸ به تصویب رسیده است، شاهد پرداخت این تسهیلات در کمترین زمان ممکن باشیم. » وی ادامه داد: براساس جلسه‌ای که هفته گذشته در مجلس شورای اسلامی در کمیسیون رونق و جهش تولید داشتیم، مصوب شد حداکثر طی یک هفته وزارت اقتصاد هم ابهامات را در این باره بر طرف کند و ما شاهد معرفی هنرمندان به بانک‌های عامل و پرداخت این تسهیلات باشیم. پیش‌بینی ما این است که تسهیلات ۱۱۰۰ میلیارد تومانی بیش از شش هزار نفر شغل در کشور در حوزه روستایی و صنایع‌دستی ایجاد کند که تحول جدی در شرایط فعلی جامعه خواهد بود. انتهای پیام/",
    "label": "تفریح و نشاط"
  },
  {
    "text": "عنوان: تغییر 180 درجه‌ای مواضع مسؤولان وزارت نیرو درباره رمز ارزها/ آیا استخراج رمز ارز مقصر قطعی برق است؟\nخلاصه: در حالیکه صنعت برق از مصرف 2000 مگاواتی برق توسط مزارع استخراج رمز ارز خبر می‌دهد، آمار جهانی بیانگر مصرف تنها 700 مگاوات بخش استخراج رمز ارز در ایران است.\nمتن: به گزارش خبرنگار اقتصادی خبرگزاری فارس، قطعی برق در روزهای اخیر سبب شده تا همه دنبال مقصر قطعی برق بگردند. عده‌ای مسئله را یک بحث بین‌المللی تلقی کرده و قطعی برق ایران را به توافق پاریس گره زده‌اند؛ بخش دیگری  از مردم موضوع را در ناکارآمدی مسئولان صنعت برق خلاصه می‌کنند اما یکی از پرتکرارترین دلایل قطعی برق در روزهای اخیر به مسئله استخراج رمز ارزها و میزان مصرف برق بالای دستگاه‌های استخراج تعلق دارد. *تغییر 180درجه‌ای مواضع صنعت برق در قبال استخراج رمزارزها نکته قابل توجه پیرامون متهم شدن استخراج رمزارزها آن است که صنعت برق به عنوان متولی این مسئله از استخراج رمزارزها به عنوان دلیل قطعی برق یاد می‌کند. در همین راستا، مصطفی رجبی مشهدی، سخنگوی صنعت برق کشور، در بیان این نکته که استخراج رمزارز منجر به از بین رفتن تجهیزات صنعت برق شده است، گفت:« میزان مصرف برق دستگاه‌های استخراج رمز ارز مجاز و غیر مجاز حدود 2000 مگاوات است که زمینه قطعی برق را به وجود می‌آورد.» متهم کردن پدیده استخراج رمز ارز به عنوان عامل قطعی برق در شرایطی مطرح می‌شود که 5 ماه قبل در شرایطی که باز هم با پدیده خاموشی مواجه بودیم، متولیان صنعت برق، تاثیر قابل توجه پدیده رمزارزها بر کمبود برق را به طور کامل رد می‌کردند. در همین رابطه، سخنگوی صنعت برق کشور در دی ماه سال گذشته عنوان کرده بود: «چیزی حدود ۲ درصد از برق صرف استخراج رمز ارز می‌شود و این مسئله نمی‌تواند برای شبکه برق مشکل آفرین باشد.» چرخش 180 درجه‌ای صنعت برق کشور در قبال مسئله استخراج رمزارزها در بازه زمانی 5 ماهه مسئله جالب توجهی است. در این بین شاید پاسخ به این سوال که استخراج ارز دیجیتال در پهنه کشور چقدر برق مصرف می‌کند؟  تا حد زیادی گره از تناقض‌گویی صنعت برق باز می‌کند. *میزان مصرف برق استخراج رمز ارز غیر مجاز، کمتر از 1 درصد شبکه برق کشور به گزارش فارس بر اساس به روزترین آمار منتشر شده و رسمی از سوی دانشگاه کمبریج در آذرماه سال 99، بالغ بر 3.8 درصد از کل شبکه استخراج بیت کوین متعلق به کشور ایران است. بر همین اساس، میزان استخراج رمز ارزها در کشور در بازه زمانی آذرماه سال 99 نزدیک به 6 اگزا هش برآورد می‌شود. با توجه به اینکه انواع دستگاه‌های استخراج رمزارز در کشور مشخص است، در بدترین حالت میزان برق مصرف با در نظر گرفتن پرمصرف‌ترین دستگاه‌های استخراج رمزارز، پوشش شبکه 6 اگزا هشی به تامین برق 700 مگاواتی نیاز دارد. این در حالیست که در طول بازه زمانی 6 ماه گذشته صنعت برق کشور به طور مداوم در حال شناسایی مراکز استخراج رمز ارز غیر مجاز بوده و حداقل 3000 دستگاه استخراج رمز ارز را بر مبنای اخبار منتشر شده کشف و ضبط شده است. برخی از اخبار اکتشاف مزارع غیر مجاز بیت کوین در پهنه کشور: کشف 1800 دستگاه استخراج ارز دیجیتال در رشت کشف ۵۹۳ دستگاه ماینر غیرمجاز در شهرستان ورامین کشف۳۰۲دستگاه ماینر و پاور غیرمجاز در شهرستان البرز کشف ۱۵۳ دستگاه ماینر غیرمجاز به ارزش پنج میلیارد در مراغه بر همین اساس به نظر نمی‌رسد، میزان برق مصرفی استخراج رمزارز با توجه به اقدامات صورت گرفته از رقم ثبت شده در 6 ماه گذشته فراتر رفته باشد و بیشتر از 700 مگاوات باشد. به استناد آمار جهانی از آمار میزان مصرف برق استخراج رمز ارز در ایران و مقایسه این آمار با پیک مصرف 56.178 هزار مگاواتی ثبت شده در دوم خرداد سال جاری، تنها 1.2 درصد از کل برق مصرفی در اوج بار متعلق به استخراج رمزارز مجاز و غیر مجاز است. در این شرایط با توجه به قطعی برق دستگاه‌های استخراج رمز ارز مجاز که حدود 350 مگاوات برق مصرف می‌کنند، تنها 0.6 درصد از شبکه برق کشور توسط دستگاه‌های استخراج رمز ارز غیر مجاز اشغال شده است و طبعا این عامل نمی‌تواند زمینه خاموشی گسترده در سطح کشور به حساب بیاید. *چرا صنعت برق علاقه دارد، استخراج رمز ارز را به عنوان متهم قطعی برق معرفی کند با اینکه آمار جهانی از میزان 700 مگاواتی مصرف برق توسط استخراج رمز ارز خبر می‌دهد اما مصطفی رجبی مشهدی سخنگوی صنعت برق کشور از مصرف 2000 مگاواتی برق مورد استفاده مزارع استخراج بیت کوین می‌گوید. این در حالیست که رجبی مشهدی به عنوان سخنگوی صنعت برق پیش از این، میزان مصرف بخش غیر مجاز رمز ارز را حدود 300 مگاوات عنوان کرده بود. اختلاف در آمار بیان شده توسط متولیان صنعت برق کشور پیرامون مسئله برق مورد استفاده رمزارزها می‌تواند دلایل متعددی داشته باشد. به عبارت دیگر استخراج رمز ارز در کشور متولی مشخصی نداشته و به همین دلیل به راحتی می‌تواند به سیبل انتقادات صنعت برق تبدیل شود. از سوی دیگر عامل خطاب کردن استخراج رمز ارز به عنوان دلیل قطعی برق، می‌تواند بر ترک فعل‌های انجام شده در طول سالیان گذشته نظیر افزایش نیافتن تولید برق طبق قانون برنامه تا ۱۰۰هزارمگاوات و توسعه پیدا نکردن تجدیدپذیرها تا 4000 هزار مگاوات سرپوش بگذارد. به عبارت دقیق‌تر مسئولان وزارت نیرو با مطرح کردن رمزارزها به عنوان مقصر خاموشی‌های اخیر عملا انجام نشدن وظایف این وزارتخانه در توسعه تولید برق و تلاش برای کاهش و بهره‌وری مصرف برق را برای مدتی می‌پوشانند. انتهای پیام/",
    "label": "اقتصادی"
  },
  {
    "text": "عنوان: شکوری: می‌خواستند جلوی قهرمانی پرسپولیس را بگیرند/ منتظر رای پرونده کالدرون هستیم\nخلاصه: معاون اجرایی باشگاه پرسپولیس گفت: خیلی از تیم‌ها تلاش کردند جلوی موفقیت ما را بگیرند اما نشد.\nمتن: به گزارش خبرگزاری فارس، ابراهیم شکوری درباره پنجمین قهرمامی متوالی پرسپولیس، عنوان کرد: خدا را شکر می‌کنم در این سال سخت، پنجمین قهرمانی رقم خورد. خیلی از تیم‌ها تلاش می‌کردند جلوی پرسپولیس را بگیرند تا قهرمان نشود اما خدا را شکر با همت بازیکنان، کادر، مدیریت و هواداران، این قهرمانی را کسب کردیم. به همه هواداران تبریک می‌گویم. امیدوارم سالهای آینده هم ادامه‌دار باشد و همانطور که یک رکورد دست نیافتنی را ثبت کردیم، همین رکورد ادامه داشته باشد. معاون اجرایی پرسپولیس درباره تمدید قرارداد با بازیکنان و برنامه آینده گفت: کار ما از روزی که به باشگاه آمدیم شروع شده، روزی که گفتیم 7 میلیون در باشگاه پول هست اما پرونده‌های مختلف و عجیب و غریبی مثل بودیمیر داشتیم. شرایط بسیار سختی بود و می‌دانید پرسپولیس با کارگزاری قرارداد داشت که همه تعهدات خود را اجرا کرده و پرسپولیس مانده بود با کوهی از بدهی‌ها و مشکلات و بازیکنان باغیرتی که 4 سال پشت سر هم قهرمان شدند و فینالیست آسیا بودند. وی افزود: شرایط مالی بود بود اما هیات مدیره توانست با تمهیداتی که اندیشید، کار را پیش ببرد و امشب این تیم قهرمان شد. ما 2 راه داشتیم می‌توانستیم تیم را رها کنیم و بگوییم هیچ راه درآمدزایی وجود ندارد چون قبلا همه راه‌ها رفته شده بود و پول هم گرفته شده بود. راه بعدی این است بیشتر تلاش کنیم تا همچنان در کورس باقی بمانیم. وی درباره وضعیت مغانلو و کنعانی‌زادگان، خاطرنشان کرد: در آینده صحبت می‌کنیم. شکوری درباره پرونده کالدرون، تصریح کرد: منتظر رای هستیم اما باید پرداخت کنیم و این رای هم مثل آرا دیگر است. درباره موارد دیگر در آینده صحبت می‌کنیم. انتهای پیام/",
    "label": "ورزشی"
  },
  {
    "text": "عنوان: ملاقات گیمرها با «فرمانده مقاومت» در تابستان\nخلاصه: تهیه کننده بازی «فرمانده مقاومت: نبرد آمرلی» گفت: این بازی در حال حاضر در مرحله تست و دیباگ قرار دارد و پس از اصلاحات نهایی اوایل تابستان امسال در سبد کالای فرهنگی خانواده ها قرار می گیرد.\nمتن: گروه تفریح و نشاط: تهیه کننده بازی «فرمانده مقاومت: نبرد آمرلی» در گفتگو با خبرنگار فارس گفت: این بازی در حال حاضر در مرحله تست و دیباگ قرار دارد و پس از اصلاحات نهایی اوایل تابستان امسال در سبد کالای فرهنگی خانواده ها قرار می گیرد. مهدی جعفری جوزانی مسئول مرکز متنا سازمان فضای مجازی بسیج در گفت و گو با خبرنگار فارس در خصوص آخرین وضعیت بازی ای که نمایش دهنده رشادت های «سردار سلیمانی» است، گفت: بر اساس فراخوانی که در صفحه شخصی خودم و صفحه بازی برای پیشنهاد اسم منتشر شد با همراهی مردم اسامی مختلفی برای بازی پیشنهاد شد که در نهایت با جمع بندی هایی که با کارگردان اثر داشتیم، «فرمانده مقاومت: نبرد آمرلی» به عنوان نام بازی انتخاب شد. وی ادامه داد: این بازی در حال حاضر در مرحله تست و دیباگ قرار دارد و پس از اصلاحات نهایی اوایل تابستان امسال در سبد کالای فرهنگی خانواده ها قرار می گیرد. تهیه کننده بازی «فرمانده مقاومت: نبرد آمرلی» با بیان اینکه این بازی در نوع خود قطعاً مخاطبان را شگفت زده خواهد کرد،‌ گفت: بازی از لحاظ گرافیکی نسبت به تیزر ابتدایی که ٦ ماه پیش منتشر شد فرق کرده،‌ بازی بزرگتر و سلاح های جدیدتری اضافه شده است، در واقع تاکنون بازی ای با این گرافیک و داستان در سطح اول شخص نداشته ایم. جعفری جوزانی افزود: با توجه به اینکه امکان سریالی شدن بازی وجود دارد دو قسمت دیگر هم در حال نگارش است که نام آنها بر اساس مأموریت های صورت گرفته در سوریه و حلب انتخاب می شود، اما عنوان «فرمانده مقاومت» در تمامی قسمت ها ثابت است. وی گفت: ما به دنبال این بودیم که بازی فرمانده مقاومت متأثر از بازار بازی سفیر نباشد، به همین جهت هم تصمیم گرفتیم عرضه آن را دیرتر آغاز کنیم اما به موج چهارم کرونا برخورد کردیم و باعث شد این تأخیر طولانی تر شود. مدیرعامل مؤسسه فرهنگی هنری منادیان با تأکید بر اینکه نام «فرمانده مقاومت» از سخنان مقام معظم رهبری در خصوص حاج قاسم الهام گرفته شده،‌ گفت: در صورتی که موج پنجم کرونا در راه نباشد و شرایط بهتر شود،‌ قطعاً با یک رونمایی ویژه این بازی را روانه بازار خواهیم کرد. داستان بازی فرمانده مقاومت روایتگر شکست محاصره چندماهه شهر آمرلی با رشادت های سپهبد شهید حاج قاسم سلیمانی است. شخصیت اصلی بازی یک سرباز مدافع حرم است که تلاش می کند خانواده های در معرض خطر حمله داعش را به کمک همرزمان خود نجات دهد. انتهای پیام/",
    "label": "تفریح و نشاط"
  },
  {
    "text": "عنوان: گردشگری غذایی در سیستان و بلوچستان/افطار و سحر با تجربه غذاهای جدید\nخلاصه: استان سیستان و بلوچستان یکی از جاهایی است که تنوع غذایی آن و طعم خاص خوراک هایش همواره برای گردشگران جالب توجه بوده، سیستان را مهد پخت بزرگترین نان های سنتی دنیا یعنی «نان رستم» می دانند.\nمتن: گروه تفریح و نشاط: این روزها که ماه مبارک رمضان همچون سال گذشته مصادف با ماندن در خانه شده می‌توانید خانواده را در هر سحر و افطار به یک غذای جدید و یک تجربه تازه دعوت کنید. تجربه غذاها و شیرینی های محلی و بومی شهرها و استان های مختلف کشور عزیزمان ایران. استان سیستان و بلوچستان یکی از همان جاهایی است که تنوع غذایی آن و طعم خاص خوراک هایش همواره برای گردشگران جالب توجه بوده، سیستان را مهد پخت بزرگترین نان های سنتی دنیا یعنی «نان رستم» می دانند. «نان رستم» اصیل ترین نان خطه سیستان پخت این نان در تنور خشت خام صورت می گیرد که نحوه ساخت آن در دنیا بی نظیر است، این تنور مختص این منطقه بوده و برای ساخت آن از چینش خشت خام، تراش و گل نمک زنی (شوره زنی) استفاده می شود.  این تنور وزن چانه های خمیر بیش از 5 کیلو را به صورت عمودی تحمل می کند، حرارت غیر مستقیم و یکنواختی پخت بدون سوختگی از ویژگی های بارز این تنور است. قطر این نان ها در قدیم بیش از یک متر بوده اما در حال حاضر به کمتر از 80 سانت رسیده است، در پخت نان رستم که نان اصیل خطه سیستان است هیچگونه مواد افزودنی به کار نمی رود و تأثیر بسیار کمی در میزان افزایش قند خون دارد. یکی دیگر از خوراکی های خوشمزه این منطقه کلوچه خرمایی است که می توانید آن را برای سفره های افطارتان تهیه کنید. «کلوچه خرمایی» را به سفره افطارتان بیاورید برای درست کردن این کلوچه به یک و نیم پیمانه آرد، یک سوم پیمانه روغن جامد،‌ یک قاشق غذاخوری شکر، یک قاشق غذاخوری بیکینگ پودر، 6 قاشق غذاخوری شیر، نصف قاشق مرباخوری نمک، یک قاشق چایخوری سیاهدانه، یک قاشق چایخوری رازیانه، نصف قاشق مرباخوری زیره و تعدادی خرما نیاز دارید.  برای شروع روغن و آرد را در ظرفی مخلوط کرده و بعد از چند دقیقه ورز دادن بکینگ پودر، نمک و شکر  و شیر را کم کم اضافه می کنید. مجدد ورز می دهید و حالا سیاه دانه، رازیانه و زیره را اضافه کرده و مخلوط  می کنید. حدود 5 دقیقه مواد را کاملاً ورز دهید و بعد خمیر را پهن کرده و به شکل دایره های کوچک قالب بزنید. پوست خرماها را جدا کنید و کمی داخل روغن تفت دهید تا نرم شوند، حالا از مواد خرما لای خمیرهای دایره ای شکل بگذارید و آنها را به شکل سه گوش ببندید. اصل این کلوچه در تنور پخته می شود اما شما می توانید داخل فر با دمای 180 درجه و به مدت 20 دقیقه این کلوچه های سنتی را تهیه کنید.  «چنگال» بخورید! یکی از شیرینی هایی که در ماه رمضان در سیستان و بلوچستان طرفداران زیادی دارد «چنگال» است که مانند گوش فیل در اصفهان با دوغ خورده می شود. آرد، خرما، پیاز داغ و روغن حیوانی مواد ساده و در دسترسی است که می توانید با آن ها این شیرینی سنتی را تهیه کنید،‌ اول آرد و آب را با هم مخلوط کنید و بعد تکه های خمیر حدود ۱ سانتی‌ متری را در تابه و روی اجاق گاز بگذارید تا نیم پخت شوند.  خرمای بدون هسته را را داخل ظرف بریزید و با نان پخته شده که خیلی خرد شده مخلوط کنید، بعد از مخلوط شدن خرما و نان، روغن و پیاز داغ خرد شده‌ را روی این مواد بریزید و نوش جان کنید. «تباهگ» خوراکی به قدمت چند قرن یکی از غذاهای استان سیستان و بلوچستان که در ماه رمضان کاربرد و مصرف زیادی دارد، تباهگ است. خوراکی متشکل از برنج، گوشت خشک‌، روغن و نمک و فلفل که قدمت آن به چند قرن می رسد و در خارج از این استان و کشورهای همجوار عربی خلیج فارس به عنوان یک سوغاتی با ارزش شناخته می‌شود. در واقع تباهگ نوعی روش نگهداری از گوشت است که آن را بعد از ورقه کردن و طعم دار کردن با نمک، فلفل و پودر انار بدون استفاده از هیچ وسایل سرمایشی، برای چند ماه و حتی یک سال در منزل نگهداری و استفاده می کنند.  برای تهیه این غذا تباهگ را با نمک، فلفل سیاه در آب می جوشانند و بعد از نرم شدن آن را در روغن تفت می دهند، بعد آن را با برنج پخته شده با آب گوشت یا برنج زعفرانی سرو می کنند. البته عده ای تفت گوشت در روغن را دلیل بی طعم شدن غذا می دانند و به همین جهت بعد از پخت تباهنگ در آب، برنج را به آن اضافه می کنند تا بپزد. برای تهیه تباهگ در خانه می توانید گوشت را به صورت ورقه‌ورقه برش بزنید و با دانه‌های انار کوبیده شده یا چرخ‌شده و نمک طعم دار کنید و بعد آن ها را 15 دقیقه در ماکروویو قرار دهید تا خشک شوند. انتهای پیام/",
    "label": "تفریح و نشاط"
  },
  {
    "text": "عنوان: تدوین برنامه های اقتصادی اصناف برای ارائه به دولت سیزدهم/ اقتصاد قوی پشتیبان ایران در دنیا است\nخلاصه: رئیس ائتلاف اقتصادی بنگاه های کوچک و متوسط انقلاب اسلامی با تاکید بر اینکه اقتصاد قوی پشتیبان ایران در دنیاست، گفت: برنامه های اقتصادی اصناف برای ارائه به دولت سیزدهم تدوین شده است.\nمتن: به گزارش خبرگزاری فارس علی فاضلی در همایش روز ملی اصناف که با حضور روسای اتحادیه های صنفی و فعالان اقتصادی برگزار شد، گفت: نقش مجموعه اصناف کشور در نظام توزیع کشور بی بدیل است و نقش عظیم این بخش را در اشتغال زایی به هیچ عنوان نمی توان نادیده گرفت زیرا حدود 6 و نیم شغل در این مجموعه ایجاد شده است و بزرگترین شبکه و سیستم خدمات پس از فروش برعهده اصناف است و در نهایت بزرگترین شبکه ارتباطات مردمی را مجموعه اصناف تشکیل داده است. رئیس ائتلاف اقتصادی بنگاه های کوچک و متوسط انقلاب اسلامی با اشاره به مزیت های اصناف نسبت به صنعت بیان داشت: واحد صنفی با کمترین سرمایه ایجاد شغل می کند و توازن منطقه ای ایجاد می کند و از مهاجرت جلوگیری می کند. سازمان یافته ترین نهاد مدنی کشور پس از مجلس مجموعه اصناف است و تاریخی بیش از صد سال را به خود اختصاص داده است. فاضلی بیان داشت: بنگاه های کوچک و متوسط در اقتصاد دو غول بزرگ اقتصادی دنیا یعنی آمریکا و چین حدود 54 درصد از تولید ناخالص داخلی را به خود اختصاص می دهند اما در ایران مجموعه اصناف حدود 18 درصد از تولید ناخالص داخلی را به خود اختصاص می دهد. وی افزود: کشورهای توسعه یافته و در حال توسعه نظیر کره جنوبی، ایتالیا از همین بنگاه ها برای توسعه استفاده می کنند و امروز غول های بزرگ اقتصادی دنیا از دامن همین بنگاه های کوچک و متوسط پرورش یافته اند، چرا در ایران ما علیرغم اینکه خدمات بزرگی این بخش ارائه کرده است از جمله تقدیم 11 هزار شهید به انقلاب و ساخت ادوات جنگی در این وضعیت است، البته بزرگترین اشکال این است که در تدوین سیاست های کشور  و برنامه های توسعه ای بخش اقتصاد غیردولتی به حساب آورده نشده است و دست رد به سینه مجموعه ای زده شد که امام آن را بازوان انقلاب نامیدند. فاضلی اظهار داشت: حضرت آقا در بیانات خود فرموده اند که اگر گروه جهاد گر نبود انقلاب به پیروزی نمی رسید. اما باید پرسید که چه اتفاقی در مسائل سیاستگذاری رخ داده که این بخش نادیده گرفته شده است. * توفیق آیت الله رئیسی توفیق ایران است وی با اشاره به انتخابات اخیر ریاست جمهوری بیان داشت: هر چه بوده گذشته اما یقین بدانید که توفیق آیت الله رئیسی توفیق ایشان نیست بلکه توفیق ایران است و هر کسی در تضعیف دولت در حال شکل گیری بخواهد حرف بزند ایرانی نیست. رئیس ائتلاف اقتصادی بنگاه های کوچک و متوسط انقلاب اسلامی افزود: تقاضای من به عنوان یک فعال صنفی از نمایندگان رئیس جمهور منتخب کشور که در حاضر در این جلسه هستند این است که مطلب را درست به آقای رئیسی برسانید و مبادا شما را کسانی دوره کنند که همانند دولت قبل عمل کنید، شما را به خدا قسم می دهم برای نجات ایران این کار را نکنید، متاسفانه قبلی ها هم به ما قول هایی دادند و عمل نکردند شما را به خون شهدا قسم می دهم که به قول هایتان عمل کنید. وی افزود: با داشته هایمان حتما ما می توانیم ایرانی سرافرازتر و سربلندتر شاهد بشیم لذا یک واقعیت را بپذیریم که اقتصاد قوی می تواند در دنیا از ایران  پشتیبانی کند این در حالی است که ما در مسائل اقتصادی متاسفانه بد عمل کردیم، به فضل الهی نشکستیم اگرچه کمی خم شدیم اما اگر به فرامین رهبر بزرگوار عمل می کردیم همین اتفاق نیز نمی افتاد. فاضلی بیان داشت: شورای ائتلاف بنگاه های کوچک و متوسط انقلاب اسلامی برنامه هایی را برای ارائه به دولت سیزدهم فراهم و  اهداف اصلی در اقتصاد کلان در بخش بنگاه ها وهمچنین  تهدیدها و فرصت ها و اهداف اقتصادی اصناف تهیه و تدوین  شده و اهداف اصناف کشور در برنامه اقتصادی آماده شده  و در اختیار دولت سیزدهم قرار خواهد داد. وی بیان داشت: ما بر تمام مشکلات اقتصادی فائق خواهیم شد به شرط اینکه دولت سیزدهم اراده در بکارگیری نیروهای مردمی را داشته باشد. انتهای پیام/",
    "label": "اقتصادی"
  },
  {
    "text": "عنوان: رکورددار وزنه‌برداری جهان: می‌خواهم نامم را در بین مدال‌آوران تاریخ المپیک ایران ثبت کنم\nخلاصه: قهرمان وزنه‌برداری جوانان جهان گفت: با اینکه رکوردهای خوبی در لیگ به ثبت رساندم ولی نباید به این مقدار راضی شوم و تلاشم را بیشتر خواهم کرد.\nمتن: علی داودی در گفت‌وگو با خبرنگار ورزشی خبرگزاری فارس در خصوص برگزاری لیگ وزنه‌برداری باشگاه‌های کشور99، اظهار داشت: ابتدا باید از فدراسیون وزنه‌برداری قدردانی ‌کنم که در این شرایط کرونایی کمک کردند تا رقابت‌های لیگ به نحو احسن و عالی برگزار شود. مسابقات لیگ انگیزه‌ای برای وزنه‌برداران است که شایستگی خود را در این پیکارها نشان دهند. همچنین در لیگ از لحاظ مالی به وزنه‌برداران کمک مناسبی می‌شود. وی افزود: ضمناً از مسئولان تیم فولاد خوزستان و سعید آذری مدیر عامل این باشگاه هم تشکر می‌کنم که امسال در مسابقات لیگ تیمداری کردند. با حضور تیم‌های خوبی همچون فولاد، بالطبع تنور لیگ داغ‌تر می‌شود. البته امیدوارم در سالهای آینده باز هم این تیم‌ها در مسابقات لیگ حضور داشته باشند. قهرمان 2016 نوجوانان جهان در پاسخ به این سوال که حضور ملی‌پوشان وزنه‌برداری ایران در پیکارهای لیگ چه تاثیری مثبتی برای وزنه‌برداری کشور خواهد داشت، عنوان کرد: قطعا شرکت کردن ملی‌پوشان در رقابت‌‌ها لیگ، مسابقات را جذاب‌ و دیدنی‌تر می‌کند. مسابقات به گونه‌ای می‌شود که تمامی وزنه‌برداران قدرتمندتر در مسابقات شرکت خواهند کرد. در فینال مسابقات لیگ وزنه‌برداری امسال هم تمامی ملی‌پوشان در این تورنمنت شرکت کرده بودند و رکوردهای خیلی خوبی را به ثبت رساندند. دارنده مدال طلای قهرمانی 2018 جوانان جهان با اشاره به اینکه این بار سفر به استان خوزستان راضی‌کننده بود، عنوان کرد: حضورم در مسابقات لیگ امسال در خوزستان بسیار موفقیت آمیز بود و باعث پیشرفتم شد. خدا را شکر وزنه‌های خوبی را ثبت کردم. از شش حرکتم در یک‌ضرب و دوضرب، پنج وزنه را مهار کردم و فقط در آخرین حرکت یک‌ضرب وزنه 206 کیلوگرم، از بالای سرم افتاد. قهرمان 2019 بزرگسالان آسیا در مورد برگزاری اردوی تیم ملی بزرگسالان به میزبانی اهواز، یادآور شد: اردوی تیم ملی وزنه‌برداری بزرگسالان در اهواز 40 روز بود و شرایط خیلی خوب و مناسب داشت. این چند سالی که در اردوهای تیم‌های ملی حضور دارم، اردوی با کیفیتی را در این حد و اندازه ندیده بودم. بر همین اساس از مسئولان فدراسیون وزنه‌برداری و کادر فنی تیم ملی بزرگسالان تشکر و قدردانی می‌کنم. رکورددار وزنه‌برداری نوجوانان و جوانان جهان درباره آماده‌سازی برای شرکت در مسابقات قهرمانی بزرگسالان آسیا در ازبکستان نیز گفت: تمریناتم را برای رقابت های پیش رو استارت زده‌ام تا با آمادگی خوبی عازم این پیکارها شوم. به طور حتم باید افزایش رکورد داشته باشم. با اینکه رکوردهای خوبی در لیگ به ثبت رساندم ولی نباید به این مقدار راضی شوم و تلاشم را بیشتر خواهم کرد. روند رو به رشد خود را ادامه می‌دهم و به جلو حرکت می‌کنم. داودی در مورد بازی‌های المپیک توکیو خاطرنشان کرد: الان برای صحبت کردن در مورد المپیک زود است. اگر عازم این بازی‌ها شوم، امیدوارم اتفاقات خوبی در این رقابت ها برایم بیفتد و بتوانم نامم را در بین مدال‌آوران تاریخ المپیک ایران ثبت کنم. انتهای پیام/",
    "label": "ورزشی"
  },
  {
    "text": "عنوان: سفر عتبات رمضانی 19 اردیبهشت به پایان می‌رسد/ ثبت‌نام دور جدید سفرها از چهارشنبه\nخلاصه: ثبت‌نام دور جدید سفرهای زیارتی به عتبات در قالب کاروان‌های زیر نظر سازمان حج و زیارت از چهارشنبه آغاز می‌شود که در این دوره، اعزام‌ها از بیستم اردیبشهت تا پایان خردادماه پیش‌بینی شده است.\nمتن: به گزارش خبرنگار حج و زیارت خبرگزاری فارس، سفر به عتبات در ماه مبارک رمضان از نهم فروردین ماه سال جاری آغاز شد و بر اساس برنامه‌ریزی سازمان حج و زیارت این سفرها تا ۱۹ اردیبهشت‌ماه ادامه دارد. زائران از سفرهای یک هفته‌ای عتبات استقبال می‌کنند سفرهای عتبات در ماه مبارک در بسته‌های زیارتی متنوع اجرایی شد؛ به طوری که اعزام‌ها از هفت تا ۲۱ روز صورت گرفت که البته با توجه به تقاضای بیشتر زائران برای سفر به عتبات در شب‌های قدر، بیش‌تر زائران در این ایام به عتبات مشرف شدند. همچنین برخی از زائران تعطیلات عید فطر را برای زیارت کربلا انتخاب کرده‌اند.  با این وجود، بسته زیارتی یک هفته‌ای که پیش از شیوه جدید سفر عتبات اجرایی می‌شد، بیش‌ترین تقاضا را به خود اختصاص داده است و همچنان نیز زائران در قالب سفر یک هفته‌ای که شامل سه روز اسکان در نجف، سه روز اسکان در کربلا، یک روز اسکان در کاظمین و زیارت دوره حرم امامین عسکریین علیهم السلام در سامرا است، به عتبات مشرف می‌شوند. سفرهای عتبات رمضانی تا ۱۹ اردیبشهت ادامه دارد سفرهای زیارتی عتبات در ماه رمضان تا نوزدهم اردیبهشت انجام می‌شود و پس از آن دور جدید اعزام‌ها آغاز خواهد شد و احتمال تغییر قیمت نیز وجود دارد. آغاز دور جدید اعزام‌های عتبات از ۲۰ اردیبهشت ثبت‌نام سفرهای زیارتی به عتبات در دور جدید از چهارشنبه ۱۳ اردیبهشت آغاز می‌شود و اعزام‌ها نیز از بیستم اردیبهشت تا پایان خردادماه پیش‌بینی شده است. زائران می‌توانند برای مشاهده ظرفیت کاروان‌ها به سایت ثبت‌نام عتبات سازمان حج و زیارت مراجعه یا با دفاتر زیارتی مجاز تماس بگیرند. به گزارش فارس، سفرهای زیارتی به عتبات در حال حاضر فقط به صورت هوایی انجام می‌شود و هزینه سفر رفت و برگشت به صورت هوایی به مدت یک هفته از هشت میلیون و ۵۰۰ هزار تومان آغاز می‌شود. انتهای پیام/",
    "label": "فرهنگ"
  },
  {
    "text": "عنوان: عمره مفرده تا پذیرش شروط ایران برقرار نمی‌شود/ آخرین وضعیت سفر عتبات\nخلاصه: رئیس سازمان حج و زیارت با اشاره به اینکه برای تشرف ایرانیان به عمره مفرده طرف سعودی باید همه شروط ایران را بپذیرد، به تشریح آخرین وضعیت سفر به عتبات در شرایط کرونا پرداخت.\nمتن: به گزارش خبرنگار حج و زیارت خبرگزاری فارس، عربستان در روزهای آینده مرزهای خود را برای تشرف زوار خارجی به خانه خدا و انجام مناسک عمره مفرده باز می‌کند. با این وجود به دلیل نبود روابط سیاسی با عربستان و محقق نشدن همه شروط ایران برای اعزام زائر به سرزمین وحی، وضعیت اعزام ایرانیان به عربستان مشخص نیست. ارسال پیام به سپرده‌گذاران عمره به معنای برقراری سفر عمره نیست بر همین اساس، علیرضا رشیدیان، رئیس سازمان حج و زیارت در گفت‌وگویی رادیویی با اشاره به وضعیت عمره مفرده ایرانیان اظهار داشت: حدود ۶ میلیون نفر در انتظار برقراری عمره مفرده هستند. البته برای افرادی که در سال‌های گذشته به منظور تشرف به عمره مفرده سپرده‌گذاری کرده بودند، همزمان با برخی ایام مناسبتی، پیامی ارسال می‌شود و آرزوی برقراری سفر می‌شود که این پیام‌ها به معنای ازسرگیری سفر نیست. برای برقراری عمره همه شروط ایران باید پذیرفته شود وی با بیان اینکه شروط ایران برای اعزام زائر به عمره مفرده حفظ و تضمین سلامت، امنیت، عزت و کرامت زائران است، افزود: اینکه خواست عمومی مردم باز شدن مسیر عمره مفرده و زیارت خانه خدا در طول سال است، ما تردیدی نداریم. اما برای برقراری سفر عمره مفرده  باید این شروط رعایت شود. همچنین اگر قرار است زوار ایرانی به عربستان اعزام شوند و در مناسک عمره مفرده حضور یابند، باید کنسولگری ایران در عربستان برای دفاع از حقوق شهروندی ایرانیان در این کشور فعال و مستقر شود. به همین دلیل تا تعیین تکلیفی در باره راه‌اندازی کنسولگری یا دفتر حافظ منافع انجام نگیرد، اعزامی هم برای عمره نخواهیم داشت. آخرین وضعیت عتبات از زبان رئیس سازمان حج و زیارت یکی دیگر از موضوعات مهم در موضوع حج و زیارت، سفر به عتبات است که در ایام کرونا فراز و نشیب‌هایی را طی کرده است که در این رابطه نیز رئیس سازمان حج و زیارت به ادامه پیگیری‌ها برای برقراری این سفر معنوی اشاره کرد و گفت: درباره عتبات هم سیری طی شد و پس از اینکه‌ وزارت بهداشت عراق با حضور زوار خارجی همچون ایرانیان با شروطی خاص موافقت کرد، ‌همزمان با این امر وزیر فرهنگ و ارشاد اسلامی نامهای به رئیس جمهور داد و ایشان هم نامه را به وزیر بهداشت و درمان ارجاع داد و در نهایت ستاد کرونا موافقت خود را با شروطی برای ازسرگیری سفر به عتبات اعلام کرد. رشیدیان با بیان اینکه قبل از مراسم عرفه، معاون عتبات سازمان حج و زیارت هم به منظور پیگیری برقراری سفر عتبات، سفری به عراق داشت، خاطر نشان کرد: معاون عتبات سازمان به همراه سفیر جمهوری اسلامی ایران در عراق مذاکراتی با وزارت گردشگری عراق داشت و پروتکل‌های بهداشتی تدوین شده در کشور با کمک‌وزارت بهداشت را در اختیار آن‌ها قرار داد. ‌موافقت اولیه عراق با حضور زوار ایرانی/ منتظر دور جدید مذاکرات با طرف عراقی هستیم ‌ باتوجه به وضعیت کرونا در عراق، طرف عراقی ادامه مذاکرات را به پس از تعطیلی ۱۰ روزه این کشور موکول کرد و با توجه به آمادگی ما برای برقراری سفر، منتظر دور بعدی مذاکرات هستیم تا با فروکش شدن بحران کرونا بتوانیم زائران را به صورت هوایی و با رعایت دستورالعمل‌های ابلاغی از سوی وزارت بهداشت و درمان به عتبات اعزام کنیم. بر همین اساس، برای برقراری سفرها همچنان منتظر جواب عراقی‌ها هستیم. ‌انتهای پیام/‌",
    "label": "فرهنگ"
  },
  {
    "text": "عنوان: باران پراکنده فردا در اغلب شهرها/ احتمال بارش تگرگ در مناطق کوهستانی\nخلاصه: معاون پیش‌بینی و هشدار سازمان هواشناسی گفت: روز سه شنبه ۲۴ فروردین در اغلب مناطق کشور ابرناکی و بارش پراکنده پیش‌بینی می‌شود و فقط در جنوب سیستان و بلوچستان این شرایط جوی حاکم نیست.\nمتن: محمد اصغری در گفت‌وگو با خبرنگار اقتصادی خبرگزاری فارس در تشریح آخرین وضعیت جوی کشور بیان کرد: امروز بارش پراکنده گاهی رعد و برق و وزش باد در برخی نواحی شرقِ سواحل خزر، شرق و شمال شرق کشور، بخش‌هایی از کرمان و مرکز کشور داریم. وی ادامه داد: روز سه شنبه ۲۴ فروردین در اغلب مناطق کشور ابرناکی و بارش پراکنده پیش‌بینی می‌شود و فقط در جنوب سیستان و بلوچستان این شرایط حاکم نیست. معاون پیش‌بینی و هشدار سازمان هواشناسی افزود: روز سه شنبه در برخی نواحی شمال غرب و استان‌های خوزستان، بوشهر کهگیلویه و بویراحمد، فارس، کرمان و جزایر خلیج فارس رشد ابرهای همرفتی همراه با رگبار و رعد و برق و وزش باد شدید موقت خصوصاً در ساعات بعد از ظهر خواهیم داشت که در نواحی کوهستانی بارش ممکن است به صورت تگرگ هم باشد. اصغری با بیان اینکه روز چهارشنبه گستره بارش‌ها در شرق و شمال شرق، شرق سواحل خزر و ارتفاعات البرز شرقی خواهد بود، گفت: روز پنجشنبه این شرایط جوی در استان‌های واقع در نوار شرقی و ارتفاعات البرز شرقی حاکم است. وی اظهارداشت: روز جمعه با گذر موج تراز میانی از نوار شمالی کشور در سواحل خزر، خراسان شمالی و خراسان رضوی بارش باران داریم. معاون پیش‌بینی و هشدار سازمان هواشناسی افزود: بعد از ظهر شنبه در استان های واقع در نوار غربی کشور افزایش ابر و بارش پراکنده پیش‌بینی می‌شود و در سایر مناطق کشور آسمان صاف و آرام است. اصغری اظهار داشت: روز آینده شهرکرد با کمینه دمای یک درجه زیر صفر سردترین مرکز استان و اهواز با بیشینه دمای ۳۵ درجه بالای صفر گرمترین مرکز استان خواهد بود. وی بیان کرد: روز آینده آسمان تهران صاف تا نیمه ابری در برخی ساعات همراه با وزش باد پیش‌بینی می‌شود، بیشینه و کمینه دما فردا در پایتخت ۲۷ و ۱۶ درجه خواهد بود. انتهای پیام/",
    "label": "اقتصادی"
  },
  {
    "text": "عنوان: سفر به کیش: چگونه آخر هفته جذابی در کیش رقم بزنیم؟\nخلاصه: سواحل شگفت‌انگیز، فضای سبز گسترده، تفریحات آبی و غیرآبی جذاب و مراکز خرید متعدد، ازجمله دلایل متنوعی هستند که سفر به کیش را برای گذراندن تعطیلات به یک انتخاب ایده¬آل تبدیل می¬کنند و بلیط هواپیما کیش تهیه می‌کنند. اما چطور می‌توانیم با سفر به این جزیره یک آخر هفته جذاب برای خود رقم بزنیم؟\nمتن: سواحل شگفت‌انگیز، فضای سبز گسترده، تفریحات آبی و غیرآبی جذاب و مراکز خرید متعدد، ازجمله دلایل متنوعی هستند که سفر به کیش را برای گذراندن تعطیلات به یک انتخاب ایده­آل تبدیل می­کنند و بلیط هواپیما کیش تهیه می‌کنند. اما چطور می‌توانیم با سفر به این جزیره یک آخر هفته جذاب برای خود رقم بزنیم؟ برای اینکه چنین اتفاقی تحقق پیدا کند ابتدا باید قبل از سفر برخی شرایط را بسنجیم و در مورد تفریحات موجود در این جزیره، مراکز خرید آن و سایر مواردی که در سفر ما تأثیرگذار هستند تحقیق کنیم و سپس با آگاهی کامل به کیش سفر کنیم. با ما همراه باشید تا روش‌هایی که با به‌کارگیری آن‌ها می‌توانید یک آخر هفته رویایی در کیش بگذرانید را با هم بررسی کنیم. قبل از سفر به جزیره کیش چه عواملی را باید بررسی کنیم؟ اگر بخواهیم نگاهی کلی به این موضوع داشته باشیم، می‌توانیم بگوییم سه عامل مهم وجود دارد که قبل از سفر باید آن‌ها را بررسی کنید. این عوامل را می‌توانید در زیر مشاهده کنید: وضعیت آب و هوای جزیره برای سفر به کیش: بررسی وضعیت آب و هوا کاری است که قبل از سفر به هر مکانی باید انجام دهیم. در مورد کیش هم به دلیل اینکه آب و هوا تأثیر زیادی بر تفریحات آبی این جزیره دارد، در صورت تمایل برای تجربه این تفریحات بهتر است زمانی به کیش سفر کنید که تغییرات آب و هوایی برنامه شما را به هم نریزند. پس بهترین زمان برای سفر به جزیره کیش که در اغلب اوقات آب و هوایی شرجی و مرطوب دارد، اواسط فصل بهار است. شلوغ یا خلوت بودن جزیره کیش: درصورتی‌که تمایل دارید در آرامش از فضای سبز جزیره لذت ببرید یا کنار دریا بنشینید و غروب آفتاب را تماشا کنید، بهتر است در زمانی که جزیره خلوت‌تر است یعنی در فصل تابستان یا زمستان به کیش سفر کنید. در تابستان به دلیل گرمای شدید هوا و در زمستان هم به دلیل بارش باران و عدم امکان استفاده از تفریحات آبی، گردشگران زیادی به کیش سفر نمی‌کنند. ولی اگر با شلوغی مشکلی ندارید دیگر محدودیتی برای انتخاب زمان سفر به کیش نخواهید داشت. هزینه سفر به کیش: همه ما می‌دانیم که رزرو بلیت در اواسط هفته ارزان‌تر از آخر هفته است، ولی ازآنجایی‌که قصد داریم یک آخر هفته خوب در کیش داشته باشیم، می‌توانیم زمانی که قیمت بلیت‌ها نسبتاً ارزان‌تر هستند، مانند نیمه دوم فروردین و بعد از تعطیلات عید یا در اواسط تابستان بلیت خود را رزرو کنیم. نگران گرمای هوا در تابستان نباشید زیرا فعالیت‌های تفریحی که در فصل تابستان در این جزیره انجام می‌شوند کم نیستند و می‌توانند برای گردشگران بسیار جذاب باشند. تفریحات در سفر به کیش تفریحاتی که در جزیره کیش یافت می‌شوند بسیار گسترده و متنوع هستند و تنها به تفریحات آبی محدود نمی‌شوند. برای مثال شما می‌توانید در کنار غواصی در آب‌های نیلگون خلیج فارس، پریدن از بانجی جامپینگ را هم امتحان کنید. در ادامه می‌توانید با برخی از جذاب‌ترین تفریحات موجود در جزیره کیش آشنا شوید. غواصی مگر می‌شود به کیش سفر کنید و جانوران زیر دریا را خودتان از نزدیک نبینید و لمس نکنید؟ روش غواصی را بلد نیستید؟ جای نگرانی نیست، زیرا سایت‌هایی قانونی برای غواصی در کیش وجود دارد که شما می‌توانید در کنار مربی‌های حرفه‌ای روش غواصی را فرا بگیرید و سپس یکی از بهترین تجربه‌های زندگی خود را رقم بزنید. غواصی معمولاً در تمام فصول سال در کیش انجام می‌شود، مگر اینکه وضعیت آب و هوا مناسب نباشد. به همین دلیل هم گفتیم که در زمان سفر به جزیره کیش باید حتماً وضعیت آب و هوا را بررسی کنید، زیرا هیچ‌کس دوست ندارد تا کنار خلیج فارس برود و بدون دیدن شگفتی‌های زیر دریا به خانه برگردد. پاراسل تابه‌حال بین زمین و هوا معلق بوده‌اید؟ با سفر به کیش و امتحان کردن پاراسل می‌توانید تجربه چنین کاری را هم به دست بیاورید. در این نوع چتربازی آبی، یک چتر که اغلب طراحی بسیار رنگارنگی دارد با یک طناب به قایق موتوری متصل می‌شود. بعدازاینکه سوار چتر می‌شوید قایق به حرکت درمی‌آید و چند لحظه بعد شما بر فراز آب‌های خلیج فارس به پرواز درمی‌آیید. با امتحان کردن پاراسل علاوه بر اینکه هیجان زائدالوصفی را تجربه می‌کنید، می‌توانید جزیره کیش را هم از زاویه جدیدی تماشا کنید. بانجی جامپینگ اگر دلتان کمی هیجان می‌خواهد، می‌توانید بانجی جامپینگ را امتحان کنید. ویژگی جالب این بانجی جامپینگ که دارای دو سکو با ارتفاع 40 و 60 متری است، این است که به جای زمین سخت، زیر پای شما آب وجود دارد و حتی زمانی که می‌پرید هم می‌توانید منظره باشکوه دریا را تماشا کنید. مراکز خرید کیش یکی از جذاب‌ترین بخش‌‌های سفر به کیش، گشت و گذار در مراکز خرید این جزیره است. اگر تابه‌حال به کیش سفر نکرده‌اید و با مراکز خرید این جزیره آشنایی ندارید، در ادامه می‌توانید برخی از بهترین گزینه‌های موجود را مشاهده کنید: بازار مرجان کیش: این بازار که بیش از 30 سال است از احداث آن می‌گذرد، یک مرکز خرید با 200 واحد تجاری است که می‌توانید در غرفه‌های آن اجناس متنوعی مانند پوشاک، کیف، کفش، لوازم آرایشی و بهداشتی و... را پیدا کنید. همچنین چندین رستوران هم در این بازار واقع شده است. مراکز خرید پردیس: این مراکز که با نام مرکز خرید پردیس 1 و 2 شناخته می‌شوند، بازارهای بزرگی هستند که سال‌هاست مورد توجه گردشگران بوده‌اند. مرکز خرید پردیس 1 دو طبقه است و علاوه بر فروشگاه‌های مختلف، رستوران‌ها و کافی‌شاپ‌های متنوعی را نیز در خود جای‌داده است. مرکز خرید پردیس 2 هم یک ساختمان چهار طبقه با طراحی چشمگیر است که امکانات متعددی برای مراجعه‌کنندگان فراهم کرده است. مرکز خرید دامون کیش: در این مرکز خرید بزرگ و لوکس علاوه بر وجود 98 غرفه تجاری، شهربازی سرپوشیده، پیست اسکی، فودکورت و... هم وجود دارد. بازار مریم: یکی از بازارهایی که می‌توانید در آن اجناس موردنظر خود را با قیمت مقرون‌به‌صرفه پیدا کنید، بازار مریم کیش است. این بازار در فضای باز واقع شده است و مخصوص فروش پوشاک، کیف و کفش است. جمع‌بندی با در نظر گرفتن معیارهایی که ذکر شد می‌توانید یک سفر جذاب برای آخر هفته خود برنامه‌ریزی کنید. در زمان سفر به کیش، تفریحات زیادی وجود دارند که می‌توانید از آن‌ها لذت ببرید، همچنین مراکز خرید لوکس و متعددی هم در این جزیره وجود دارند که نباید از آن‌ها غافل شد.",
    "label": "اقتصادی"
  },
  {
    "text": "عنوان: گورتسکا: بایرن برنده می شد اگر مثل نیمه دوم بازی می کرد\nخلاصه: هافبک تیم فوتبال بایرن مونیخ معتقد است اگر یارانش مثل نیمه دوم بازی با اینتراخت پرتلاش و با کیفیت بودند، برنده از این مصاف سنگین خارج می شدند.\nمتن: به گزارش خبرگزاری فارس، بایرن مونیخ شب گذشته در مصاف خارج از خانه با اینتراخت فرانکفورت 2 بر یک باخت. لئون گورتسکا معتقد است یارانش نیمه اول ضعیف کارکردند و همین عاملی برای باخت شد. هافبک دفاعی جنگنده و ملی پوش مونیخی هاگفت:نیمه اول را کاملا از دست دادیم. اگر از ابتدا مثل نیمه دوم بازی می کردیم، قطعا بازی را می بردیم. وی افزود:ما معمولا با کیفیت بازی می کنیم. همیشه در حد بایرن هستیم اما امروز 45 دقیقه با توان واقعی مان فاصله داشتیم در این پیکار تک گل بایرنی ها را روبرت لواندوفسکی دقیقه 53 زد. در حالیکه بایرن در نیمه اول 2 گل در دقایق 12 و 31 توسط کامادا و یونس دریافت کرد. گورتسکا خطاب به هواداران پرشمار تیمش  نیز بیان کرد: این بازی را از دست دادیم اما در بازی های آینده حتما جبران می کنیم.مطمئن هستم که با شتاب بیشتری در آینده کار خواهیم کرد. مونیخی ها اکنون با 49 امتیاز در صدر جدول قرار دارند. آر.ب لایپزیگ نیز با 44 امتیاز و یک بازی کمتر در رده دوم جای گرفته است. انتهای پیام/",
    "label": "ورزشی"
  },
  {
    "text": "عنوان: لیگ برتر فوتسال بانوان| جشنواره گل خراسان، سایپا و رهیاب مقابل حریفان\nخلاصه: تیم‌های صدرنشین جدول لیگ فوتسال بانوان اموز مقابل حریفان خود پیروز شدند.\nمتن: به گزارش خبرگزاری فارس، دور برگشت لیگ برتر فوتسال بانوان از امروز با برگزاری 6 دیدار آغاز شد که در مهمترین دیدار تیم‌های شرکت ملی حفاری و نامی‌نو مقابل هم قرار گرفتند. حفاری که نیم‌فصل را با با قهرمانی پشت سر گذاشته بود بازی برگشت را با برد آغاز کرد. هیات فوتسال اصفهان که دور رفت را بدون امتیاز به پایان برده بود در نخستین بازی دور برگشت نیز با نتیجه سنگین 10 بر صفر مقابل رهیاب مغلوب شد. سایپا و هیات خراسان رضوی هم امروز مقابل حریفان خود جشنواره گل به راه انداختند. حفاری و پالایش نفت آبادان با بردهایی که کسب کردند، صدرنشین جدول باقی ماندند. نتایج کامل به شرح زیر است:  مس کرمان 6- پویندگان فجر شیراز یک  شرکت ملی حفاری 2- نامی‌نو صفر  شهروند ساری 2 - سایپا 10  پالایش نفت آبادان  5- پارس آرا شیراز یک  هیات فوتبال اصفهان صفر - رهیاب تهران 10  کیمیای اسفراین یک - هیات فوتبال خراسان رضوی 22 انتهای پیام/",
    "label": "ورزشی"
  },
  {
    "text": "عنوان: العرب: «سیل سهمگین» به دنبال غرق کردن استقلال و صدرنشینی است+عکس\nخلاصه: یک رسانه قطری در تحلیل بازی الدحیل با استقلال در لیگ قهرمانان آسیا به برنامه لموشی برای کنار زدن تیم ایرانی پرداخت.\nمتن: به گزارش خبرگزاری فارس، نشریه «العرب» قطر امروز در گزارشی به تحلیل بازی فردای الدحیل مقابل استقلال در هفته سوم لیگ قهرمانان آسیا پرداخت. این رسانه قطری نوشت: الدحیل ملقب به الطوفان به معنی «سیل سهمگین» برای تقابل با استقلال آماده شده و می خواهد با متوقف کردن و غرق کردن تیم قدرتمند ایرانی صدرنشینی را از آن خود کند. لموشی سرمربی الدحیل می خواهد اشتباهات بازی اخیر مقابل الاهلی را جبران کند و 3 امتیاز بازی را کسب کند.  الدحیل برای این بازی برنامه ریزی کرده تا با شکست  دادن استقلال و 7 امتیازی شدن و صدرنشینی شانس اول صعود به مرحله بعد باشد. لموشی از تساوی دقایق پایانی مقابل الاهلی عصبانی است و در این بازی به دنبال جبران است. دیدار شاگردان مجیدی با الدحیل فردا(چهارشنبه) ساعت 22:15 در ورزشگاه ملک عبدالله جده برگزار می شود. انتهای پیام/  ",
    "label": "ورزشی"
  },
  {
    "text": "عنوان: آغاز «بهارانه کتاب ١٤٠٠» از فردا\nخلاصه: «بهارانه کتاب ١٤٠٠» از فردا ١٧ خردادماه ١٤٠٠ با حضور 860 کتابفروشی از سراسر کشور کار خود را آغاز می‌کند.\nمتن:  به گزارش خبرگزاری فارس، در «بهارانه کتاب ١٤٠٠» سقف مجاز خرید برای هر خریدار دو میلیون ریال است و خریداران می‌توانند از ١٧ تا ٢٣ خردادماه با مراجعه به کتابفروشی‌های عضو طرح‌، کتاب‌های عمومی، کودک و نوجوان و دانشگاهی را با یارانه ٢٠ درصدی خریداری کنند. از مجموع  ٨٦٠ کتابفروشی عضو طرح «بهارانه کتاب ١٤٠٠»، ١٢٤ کتابفروشی در استان تهران و ٧٣٦ کتابفروشی در سایر استان‌ها هستند. لازم به ذکر است؛ اسامی و مشخصات کتابفروشی‌های عضو طرح «بهارانه کتاب ١٤٠٠» به تفکیک هر استان بر روی سایت tarh.ketab.ir قابل مشاهده است. انتهای پیام/",
    "label": "فرهنگ"
  },
  {
    "text": "عنوان: دومین «مهرواره داستان آفرینش» کانون فراخوان داد\nخلاصه: دومین مهرواره داستان آفرینش کانون در حالی فراخوان خود را منتشر کرد که اعضای پایدار و فعال انجمن‌های ادبی سراسر کشور امکان حضور در این رویداد ادبی را خواهند داشت.\nمتن: به گزارش خبرگزاری فارس، دومین مهرواره داستان آفرینش کانون در حالی فراخوان خود را منتشر کرد که اعضای پایدار و فعال انجمن‌های ادبی سراسر کشور امکان حضور در این رویداد ادبی را خواهند داشت. این مهرواره با دو موضوع «آزاد» و «داستان طنز» ویژه‌ی اعضای مراکز کانون پرورش فکری کودکان و نوجوانان در سه رده سنی بالای ۱۲ سال، بالای ۱۵ سال و اعضای ارشد (۱۸ تا ۲۲ سال) برگزار می‌شود. عضویت پایدار و فعال در انجمن ادبی استان (حداقل یک سال)، حضور و مشارکت مستمر در جلسه‌های انجمن در سال‌ ۱۳۹۹ و ۱۴۰۰ و آفرینش حداقل ۳ اثر داستانی قابل قبول در این دو سال که مورد تأیید مربی و کارشناس ادبی استان باشد، از جمله شرایط شرکت در این مهرواره است. آثار در دو مرحله بررسی خواهند شد. در گام نخست سه داور در هر استان آثار دریافتی تا پنجم آبان را بررسی و انتخاب خواهند کرد. این هیات انتخاب با هماهنگی ستاد و با ابلاغ رسمی مدیرکل استان فعالیت خواهند کرد. در گام دوم از بیستم آبان کارشناسان ستاد و چهره‌های شاخص ادبی کشور به عنوان داور پایانی، بررسی آثار را آغاز می‌کنند. پس از اعلام فراخوان در جلسات کارگاه‌ها، نشست‌های انجمن استان و گروه‌های مجازی یا سایت کانون استان یا پیام‌رسان داخلی کانون، مربیان باید آثار اعضا را دریافت و در اختیار کارشناس ادبی استان قرار دهند. این آثار باید به صورت حروف‌چینی ‌شده با قلم B.Nazanin۱۴ باشد و نباید بیش از ۲۵۰۰ کلمه باشد. بر همین اساس از دیگر شرایط بیان شده در این فراخوان دریافت تنها ۱ تا ۲ اثر از هر شرکت‌کننده است. همچنین آثار باید در سال ۱۳۹۹ یا ۱۴۰۰ خلق شده باشد و تاکنون در هیچ جشنواره یا مسابقه داخل و خارج از کانون شرکت نکرده باشد. دبیرخانه این مهرواره در تهران، خیابان دکتر فاطمی، خیابان حجاب، کانون پرورش فکری کودکان و نوجوانان، مدیریت آفرینش‌های ادبی و هنری واقع است. شرکت‌کنندگان برای دریافت اطلاعات بیشتر می‌توانند با شماره‌های ۸۸۹۷۱۲۸۸- ۸۸۹۵۴۸۶۶ (داخلی ۱۱۰-۱۱۲) تماس بگیرند. برگزیدگان این مهرواره روز ۳۰ آذر ۱۴۰۰ و هم‌زمان با شب یلدا در مراسمی مجازی معرفی خواهند شد و لوح تقدیر و هدایای برگزیدگان به استان‌ها ارسال خواهد شد. انتهای پیام/",
    "label": "فرهنگ"
  },
  {
    "text": "عنوان: کرونا توسعه دولت الکترونیک را شتاب داد\nخلاصه: رئیس سازمان اداری و استخدامی گفت:‌ در کنار محدودیت‌های بیماری کرونا قطعاً فرصت‌هایی پدید آمد که باید از آنها بهره گرفت به عنوان مثال، شتاب گرفتن توسعه دولت الکترونیک را می‌تواند نام برد.\nمتن: به گزارش خبرگزاری فارس به نقل از روابط عمومی مرکز آموزش مدیریت دولتی روز چهارشنبه 20 اسفندماه 1399، همایش ملی فرصت‌ها و ضرورت‌های آموزش مجازی به صورت برخط (آنلاین) همراه با سخنرانی معاون رئیس جمهور و رئیس سازمان اداری و استخدامی کشور و نیز با حضور 470 نفر از استادان، دانشجویان، پژوهشگران و مدیران و کارکنان نظام اداری کشور در سالن ولایت ساختمان زبرجد مرکز آموزش مدیریت دولتی برگزار شد. جمشید انصاری معاون رئیس جمهور و رئیس سازمان اداری و استخدامی کشور ضمن تبریک فرا رسیدن سالروز بعثت حضرت ختمی مرتبت، آموزش را امری تعطیل ناپذیر خواند و اظهار داشت: به تبع شیوع بیماری کرونا در ایران، آموزش مجازی توسعه یافته است و می‌دانیم که آموزش‌های مهارتی و حرفه‌ای برای کارکنان نظام اداری از جمله ضرورت‌های غیرقابل تعطیل است و تداوم آموزش کارکنان، امری ضروری محسوب می‌شود. بنابراین رویکرد توسعه آموزش‌های مجازی ذاتا یک ضرورت است که همواره باید مدنظر کارشناسان و مدیران نظام اداری کشور باشد. وی با اشاره به تجربه سال 1399 درخصوص آموزش‌های مجازی گفت: تجربه یکسال گذشته یک واقعیت را نشان داد که آموزش‌های مجازی می‌تواند حجم بیشتری از کارکنان را شامل شود. مرکز آموزش مدیریت دولتی با تقویت بستر این نوع آموزش، توانست تعداد شرکت‌کنندگان در دوره‌های خود را به 5 برابر و میزان حضور فراگیران را به 8 برابر نفرساعت افزایش دهد که حکایت و نویدبخش موفقیت در عرصه آموزش‌های مجازی در نظام اداری کشور است. همین حرکت می‌تواند در فراگیر کردن آموزش‌های مهارتی و حرفه‌ای کارکنان بسیار مؤثر باشد. البته در این میانه، چالش‌هایی در برابر آموزش‌های مجازی مطرح است که کارشناسان و خبرگان این امر می‌باید آنها را مرتفع سازند. انصاری افزود: در کنار محدودیت‌های بیماری کرونا قطعاً فرصت‌هایی پدید آمد که باید از آنها بهره گرفت به عنوان مثال، شتاب گرفتن توسعه دولت الکترونیک را می‌تواند نام برد. همین شتاب گرفتن و اهتمام بیشتر دستگاه‌ها به استقرار زیرساخت‌های لازم برای انجام امور از راه دور و یا تشکیل وبینارها و نشست‌های اداری به صورت غیرحضوری و مجازی و در کنار آنها، توسعه آموزش‌های مجازی همگی از فرصت‌هایی بوده که در این شرایط برای نظام اداری بوجود آمد. امیدوارم همه مدیران و کارشناسان و فراگیرانی که از این فرصت پیش آمده در جهت مهارت افزایی و توانمندسازی خود بهره می‌برند، این فرصت را مغتنم شمرده و ان‌شاءالله از این تجارب به مجموعه‌ای از سازوکارها برسیم که در دوران پساکرونا بتوانیم در عرصه آموزش‌های مجازی بهترین استفاده را نماییم. همچنین در این مراسم زهرا احمدی پور رئیس مرکز آموزش مدیریت دولتی و دبیر علمی همایش با تأکید بر اثربخشی آموزش مجازی به فلسفۀ شکل‌گیری همایش اشاره کرد و گفت: در ابتدای سال جاری بدون داشتن تصویری روشن از پیامدهای کرونایی بر آموزش نظام اداری، به سمت آموزش‌های غیرحضوری و برگزاری کلاس‌های زنده رفتیم. البته مطابق سال‌های گذشته، تقویم آموزشی طراحی شد؛ اما در کنار این تقویم و با خلاقیت در حوزۀ آموزش، برنامه‌ها به صورت هفتگی و مطابق با شرایط جدید و  دستورهای العمل‌های ستاد کرونا تنظیم می‌شد. وی ادامه داد:‌ از این رو، به جای اینکه به دنبال یک برنامه آرمانی باشیم، به دنبال پیاده سازی موفق برنامه‌های کوتاه مدت بودیم و با ایجاد یک برنامه ریزی منعطف توانستیم و کوشیدیم آن گونه که شایسته 50 سال، پیشینۀ آموزشی این مرکز است، بار دیگر در حافظه نظام اداری کشور، نام مرکز آموزش مدیریت دولتی را با آموزش‌های فراگیر احیا نماییم. با علم به اینکه شرایط کرونا و دوران پساکرونایی بسیار متفاوت از سال‌های گذشته است، تمام تلاش مرکز را معطوف به تقویت زیرساخت‌ها برای حجم بیشتر آموزش‌های مجازی شد. احمدی پور افزود:‌ در سه ماه پایانی سال، بر آن شدیم که شرایط و تجربۀ خود و نقاط قوت و ضعف دستگاه‌های اجرایی کشور را بسنجیم؛ لذا این همایش برنامه ریزی شد تا از نتایج و تجارب بدست آمده در این همایش بتوانیم در برنامه ریزی سال آیندۀ مرکز بهره برداری کنیم و در سال 1400 هوشمندانه مأموریت‌های خود را به انجام برسانیم و عمق‌بخشی به برنامه‌ها را شاهد باشیم مفتخریم که این همایش ملی در فرصت بسیار محدودی با بنیه و توان داخلی مرکز آموزش مدیریت دولتی به منصه ظهور درآمده است و در نظر داریم که در سال آینده، همایش دیگری را با تکیه بر یافته‌های جدید پژوهشی در مرکز برگزار نماییم. شهناز جهانگیری معاون پژوهشی مرکز آموزش مدیریت دولتی ضمن برجسته سازی اهمیت آموزش مجازی در نظام اداری کشور به فرایند برگزاری این همایش ملی پرداخت و گفت: با شیوع ویروس کرونا، پروتکل‌های فاصله گذاری هوشمند اجتماعی صادر شد. در کشور ما بخشنامه‌های دورکاری ابلاغ شد. می‌دانیم که بحث آموزش به عنوان یک امر تعطیل ناپذیر و امری ضروری، لذا با توجه به این شرایط نحوۀ اجرای آن تغییر و به سمت آموزش‌های مجازی سوق پیدا کرد. مرکز آموزش مدیریت دولتی در ۲۵ فروردین ماه 1399، اولین نشست آنلاین خود را برگزار کرد و توانست این تهدید پیش آمده را به فرصتی جدید تبدیل کند. در همین راستا در پایان دی ماه سال جاری، کلید همایش ملی زده شد؛ البته ضرورت این همایش با توجه به ضرورت آموزش‌های الکترونیکی در سازمان‌ها و نهادها در دوران کرونا، طراحی و برنامه ریزی شد تا بتوانیم از تجارب سازمان‌ها و نهادها و مراکز آموزشی در ارائه خدمات آموزش‌های الکترونیکی در کشور بهره مند شویم و با روش‌های ارائه آموزش‌های الکترونیکی و ظرفیت‌های آموزش و یادگیری الکترونیکی و همچنین چالش‌های ارزیابی اثربخشی آموزش‌های الکترونیکی و تجارب کشورها آشناتر شویم و این مهم برای نظام اداری کشور روشن‌تر شود. معاون پژوهشی مرکز آموزش مدیریت دولتی افزود: تمام فرآیند این همایش ملی در زمانی کوتاه و با تکیه بر ظرفیت داخلی مرکز و با تلاش ستودنی و همکاری کارشناسان و مدیران مرکز به اجرا درآمد و اعضای کمیته علمی و اجرایی همایش نیز از بین مدیران مرکز تشکیل شد. گفتنی است با توجه به استقبال پژوهشگران و محققان، تاریخ پذیرش مقالات را تا پانزدهم اسفندماه تمدید کردیم که در مجموع ۷۰ مقاله به دبیرخانه ارسال شده است که در بخش دوم همایش در دو پنل تخصصی با موضوع «ضرورت‌ها و چالش‌های آموزش الکترونیک» و «اثربخشی کیفی آموزش‌های الکترونیک» ۷ مقاله ارائه خواهد شد و سایر مقالات منتخب در مجلدی به چاپ می‌رسد. در این مراسم، سید صدرالدین صدری معاون سرمایه انسانی سازمان اداری و استخدامی کشور، زهرا اربابی معاون توسعه منابع انسانی و پشتیبانی سازمان برنامه و بودجه کشور، اباصلت خراسانی مدیرکل امور اداری و پشتیبانی وزارت علوم، تحقیقات و فناوری، محمود نوربخش رئیس سازمان مدیریت و برنامه ریزی استان قم و سیامک رضا مهجور عضو هیأت علمی دانشگاه علامه طباطبایی سخنرانان این همایش ملی بودند. انتهای پیام/",
    "label": "اقتصادی"
  },
  {
    "text": "عنوان: یک بازنشسته مدیر عامل  سازمان ملی زمین و مسکن شد\nخلاصه: هیئت وزیران مجددا یک بازنشسته را به سمت مدیر عامل  سازمان ملی زمین و مسکن منصوب کرد.\nمتن: به گزارش خبرنگار اقتصادی خبرگزاری فارس، مراسم معارفه احمد اصغری مهرآبادی به عنوان رئیس جدید سازمان ملی زمین و مسکن روز چهارشنبه مورخ 10 دی ماه سال جاری برگزار شد. بر این اساس، اصغری مهرآبادی برای دومین بار در طول دوران خدمت خود به سمت معاون وزیر راه و شهرسازی و رئیس سازمان ملی زمین و مسکن منصوب شد تا تجربه فعالیت در این مسئولیت همراه با 3 وزیر راه و شهرسازی را به کارنامه خود اضافه کند. به گزارش فارس، احمد اصغری مهرآبادی دوران مسئولیت خود را در سال 58 و به عنوان ریاست بنیاد مسکن انقلاب اسلامی شهرستان نقده آغاز کرد و در طول 41 سال گذشته بدون هیچ وقفه‌ای در پست‌های متفاوتی دولتی مشغول به کار بوده است. *10 پست متفاوت دولتی در طول 41 سال فعالیت معاون وزیر راه و شهرسازی و مدیر عامل و رئیس هیئت مدیره سازمان ملی زمین و مسکن، قائم مقام وزیر راه و شهرسازی و مجری ویژه در طرح مسکن مهر، معاون توسعه و مدیریت منابع وزارت راه و شهرسازی، مشاور وزیر و مدیر کل حوزه وزارتی، وزارت مسکن و شهرسازی، مدیر کل برنامه‌ریزی و امور اقتصادی استانداری استان آذربایجان شرقی، مدیر کل زمین شهری استان آذربایجان شرقی، مدیر کل زمین شهری استان آذربایجان غربی و فرماندار شهرستان نقده تنها بخشی از مسئولیت‌های احمد اصغری مهرآبادی در طول 41 سال گذشته به حساب می‌آید. نکته قابل توجه در انتصاب جدید وزارت راه و شهرسازی، مسئله بازنشسته بودن اصغری مهرآبادی است. این در حالی است که طبق قانون مصوب مجلس درباره ممنوعیت استفاده از بازنشستگان که در سال 97 اصلاح شد، به کارگیری افرادی که در اجرای قوانین و مقررات مربوطه بازنشسته یا بازخرید شده یا بشوند، در دستگاه‌های اجرایی و کلیه دستگاه‌هایی که به نحوی از انحاء از بودجه عمومی کل کشور استفاده می کنند، ممنوع می باشد. به استناد نکات مذکور مشخص نیست، چرا هیئت وزیران مجددا تصمیم به انتصاب یک بازنشسته در سمت دولتی گرفته ‌است؟ انتهای پیام/",
    "label": "اقتصادی"
  },
  {
    "text": "عنوان: آغاز به کار  نمایش‌ سه بعدی آسمان نمای گنبد مینا\nخلاصه: فعالیت سالن نمایش‌های آسمان نمای گنبد مینا که به دلیل شیوع ویروس کرونا به حالت تعلیق درآمده بود از روز گذشته آغاز شد.\nمتن: به گزارش خبرگزاری فارس، سالن نمایش‌ گنبد مینا به عنوان مرکز علم و نجوم منطقه فرهنگی و گردشگری عباس آباد از ۲۷ خرداد ماه بلیط فروشی خود را آغاز کرده و با رعایت پروتکل‌های بهداشتی به پخش فیلم‌های سه بعدی اجرام آسمانی و منظومه شمسی می‌پردازد. سالن نمایش‌های گنبد مینا با ظرفیت 40 درصد و رعایت کامل پروتکل‌های بهداشتی به منظور جلوگیری از شیوع کرونا کار خود را آغاز کرده است. آسمان‌نمای گنبد مینا در سال 1393 با رویکرد علم نجوم و آموزش به علاقمندان در 1850 متر مربع افتتاح شد. علاقمندان برای کسب اطلاع از شروع سانس‌های گنبد مینا می توانند به نشانی www.gonbadmina.tehran.ir مراجعه کنند. انتهای پیام/",
    "label": "تفریح و نشاط"
  },
  {
    "text": "عنوان: پزشکی که فرنگ زیاد می‌رفت اما فرنگی نشد/ «محمد قریب» دکترها را در ایران محبوب کرد\nخلاصه: «محمد قریب» پیش‌از آن‌که در یکم بهمن ۱۳۵۳ شمسی، گونه مرگ را ببوسد، آن‌قدر قشنگ زندگی کرده بود که انگار قصه گفته بود برای مردم. حکایتش را بعدها تعریف کردند در یک سریال تلویزیونی، اما قصه‌های قریب بیش‌از این‌ها بود.\nمتن: همین دیروز| گروه تاریخ خبرگزاری فارس ـ امین رحیمی: سال ۱۲۸۸ به دنیا آمد و چه‌آمدنی! در میانه رنج‌های مردم ایران و در سال‌های قحطی و بیماری قد ‌کشید و شاگرد دارالفنون شد، در فرانسه طبابت خواند و بازگشت و آن‌قدر هر‌جا می‌رفت، می‌درخشید. نشان دانش گرفت از دانشگاه تهران و نشان عالی فرهنگ از ایران و نشان «لژیون دونور» از فرانسه که بالاترین نشان افتخار است در این کشور که روزگاری مهد طب مدرن بود. همه این‌ها در حالی بود که در ایران آن‌سال‌ها چندان امکاناتی در اختیارش نبود؛ انگار که هیچ نبود و اگر می‌خواستند درباره یک بخش طب چیزی بیاموزند یا بیاموزانند باید ابتدا می‌رفتند و برای آن بخش یک‌جایی در یک بیمارستانی راه‌اندازی می‌کردند. این‌طوری بود که دکتر قریب برای بیمارستان هزار تخت‌خوابی تهران، بخش اطفال تاسیس کرد و علوم و فنون را به دیگران آموخت و آموخت و آموخت تا بنیان‌گذار دانش نوین پزشکی کودکان در ایران شد.  دکتر قریب، فرنگ زیاد می‌رفت، ولی هرگز فرنگی نشد؛ آدم این مملکت بود و ماند! آبروی طب مدرن! آن موقع که «محمد قریب» پزشک یا به قول مردمی که دوستشان داشت، «دکتر» شد هنوز دکترها چندان محبوب نبودند. ایرانی‌ها بیش از هزار سال اعتماد کرده بودند به طب سنتی و طبیبان، دوای دردهایشان بودند و به طب مدرن و داروهایش که از فرنگ می‌آمد، اعتماد نداشتند؛ امثال «محمد قریب» آبرو دادند به طب مدرن در ایران.  نشان «لژیون دونور»، بالاترین نشان افتخار فرانسه، متعلق به دکتر قریب درمان جگرگوشه‌های مردم! چگونه دکتر قریب به طب مدرن، آبرو داد و محبوب مردم شد؟ با اخلاقش و تعهدش و این‌که می‌گفت: «اگر پزشک هستی، دیگر متعلق به خودت نیستی و اگر متعلق به خود هستی دیگر پزشک نیستی» و با سجاده‌ای که در بخش استراحت پزشکان بیمارستان هزار تخت‌خوابی همیشه پهن بود و عبادتگاه دکتر قریب بود و با آیه‌های نورانی قرآن که پیش از شروع کار و طبابت روزانه زمزمه می‌کرد و می‌شنیدند، همکارانش و با دانشی که به نیکویی به کار می‌گرفت و بیماری کودکانی را درمان می‌کرد که دلبند و پاره‌تن پدر و مادری بودند و کودکانی که جگرگوشه‌های مردمی بودند.  یادگاری باارزش از ایام دور؛ تابلوی مطب دکتر قریب دکتر قریب، کتاب طب‌اطفال هم نوشت و شاگردانی که تربیت کرد، بزرگان پزشکی ایران شدند. عضو مجامع بین‌المللی طب بود و مکرر دعوت می‌شد به همایش‌های طب‌اطفال در سراسر جهان. اما همه عمر آدم این مملکت بود و این‌طوری محبوب و معتمد مردم شد که مثل فرنگی‌مآب‌ها و فرنگ‌رفته‌های برهنه و تهی بازگشته نبود و مثل آقاها بود و ردای خدمت داشت بر تن و زیر بلیت هیچ‌کسی حتی «شاه» هم نمی‌رفت که «هیچ‌کس» و «ناکس» بود در چشمش. در کلاس‌هایش به دانشجویان رشته طب، درس اخلاق هم می‌داد و ناگزیر از بی‌اخلاقی پهلوی دوم هم انتقاد می‌کرد و آزار هم می‌دید البته. یک‌بار که اخراجش کردند به دستور شاه کودتاچی «از‌ فرنگ بازگشته» بعد از کودتای ۲۸ مرداد ۱۳۳۲. آن‌موقع استاد دانشگاه تهران بود و دهن‌کجی مردم به شاه کم‌سواد بی‌دانش این‌که وقتی اخراج شد محبوب‌تر شد میان همکاران و شاگردان و دوستان و آشنایان و مردمش.  سریال «روزگار قریب» درباره زندگی دکتر قریب سال ۱۳۸۶ از تلویزیون پخش شد تا یکی دیگر از گوهرهای ایران‌زمین غریب نماند! روزی که رفت... محمد قریب همه عمر مثل آقاها زندگی کرد و آن نشان‌ها که گرفته بود به چشم خودش و دیگران نیاورد و آن‌قدر خدمت کرد که از مردم نشان گرفت و روزی که رفت، مقتدای مردم آمد و بر پیکرش نماز خواند؛ آیت‌الله سیدشهاب‌الدین مرعشی نجفی. بعدها پروفسور «حسین قریب»، پسر دکتر قریب همه قصه‌های زندگی پدرش را ریخت در یک عبارت و گذاشت جلوی روی تاریخ: «خدمت به خلق برای رضای خالق».  نماز میت بر پیکر دکتر قریب به امامت آیت‌الله مرعشی نجفی. مزار دکتر قریب در آرامستان شیخان قم قرار دارد در این فیلم، دعای کمیل را با صدای دکتر قریب بشنوید و صفای جان و حالات قلب او را بهتر بشناسید:   امروز در تاریخ مناسبت‌های دیگری هم هست امروز یکم بهمن، مصادف با ۲۰ ژانویه میلادی و ۶ جمادی‌الثانی هجری قمری در تقویم تاریخ، مناسبت‌های دیگری هم دارد. ـ درگذشت «ابوطالب مکی» از مشاهیر صوفیه در سال ۳۸۶ قمری ـ زادروز «ژان هانری فابر» دانشمند معروف فرانسوی در سال ۱۸۲۳ میلادی ـ درگذشت «جان راسکین» نویسنده و منتقد مشهور انگلیسی در سال ۱۹۰۰ میلادی ـ زادروز «پل ورلن» شاعر فرانسوی در سال ۱۸۴۴ میلادی ـ ترور «حسنعلی منصور» نخست‌وزیر دوره پهلوی در سال ۱۳۴۳ شمسی ـ درگذشت «نظام وفا آرانی» شاعر و نویسنده ایرانی در سال ۱۳۴۳ شمسی انتهای پیام/",
    "label": "فرهنگ"
  },
  {
    "text": "عنوان: رونمایی از سامانه مجازی و نقشه گردشگری اراضی عباس آباد\nخلاصه: سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد.\nمتن: به گزارش خبرگزاری فارس،سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد این سامانه در راستای ارتقای خدمات رسانی به شهروندان و گردشگران از اراضی عباس آباد به عنوان نگین سبزو قطب گردشگری پایتخت به ویژه در شرایط پاندمی کرونا و لزوم رعایت بیشتر پروتکل های بهداشتی طراحی و رونمایی شد. سید محمد حسین حجازی مدیرعامل اراضی عباس آباد در آیین رونمایی از این سامانه بر لزوم افزایش کیفیت خدمات الکترونیک و مجازی به منظور بهره مندی بیشتر گردشگران تاکید کرد و افزود: پس از طی روال اداری در سال 1400 انشالله شاهد میزبانی منطقه فرهنگی و گردشگری عباس آباد از اجلاس جهانی گردشگری شهری خواهیم بود. سامانه مجازی گردشگری شامل 10 هزار تصویر با تکنیک عکاسی 360 درجه از کل اراضی عباس آباد و مراکز این مجموعه است که کاربران و گردشگران با آغاز سال نو مراجعه به درگاه abasabad.tehran.ir می توانند به صورت مجازی از کل مجموعه بازدید کنند. همچنین نقشه گردشگری این مجموعه هم امروز رونمایی شد. انتهای پیام/",
    "label": "تفریح و نشاط"
  },
  {
    "text": "عنوان: نیمه نهایی جام حذفی| استقلال - گل گهر؛نبرد تکراری مجیدی و قلعه‌نویی برای رسیدن به فینال/برد راحت فولاد یا شگفتی در اهواز؟\nخلاصه: دو دیدار نیمه‌نهایی جام حذفی فصل 1400-1399 چهارشنبه بین دو تیم استقلال و گل‌گهر و فولاد خوزستان و ملوان انزلی برگزار می‌شود.\nمتن: به گزارش خبرنگار ورزشی خبرگزاری فارس، در بین 4 تیم صعود کرده به نیمه نهایی سه تیم لیگ برتری و یک تیم لیگ دسته اولی حضور دارند. مسابقات این مرحله فردا شب ( چهارشنبه) برگزار می‌شود. نگاهی به این دو مسابقه می‌اندازیم؛ فولاد خوزستان - ملوان بندرانزلی فولاد خوزستان که  فصل گذشته در لیگ برتر سهمیه آسیایی کسب کرد در این فصل در رده ششم ایستاد ولی هنوز شانس برای آسیایی شدن و قهرمانی دارد. فولادی‌ها در نیمه‌نهایی روی کاغذ قرعه آسان‌تری نسبت به دو تیم دیگر لیگ برتری نصیبش شد. فولاد باید با ملوان بندرانزلی بازی کند تیمی که این فصل در لیگ یک هم پرنوسان بود و حتی نتوانست در جمع مدعیان صعود قرار بگیرد. با این حال ملوان یکی از تیم‌های با تجربه و پرافتخار در جام حذفی است. قطعا ملوان حریفی از پیش باخته نیست و به دنبال خلق شگفتی و رسیدن به فینال است تا فصل خود را رویایی تمام کند. جواد نکونام با فولاد به دنبال قهرمانی در جام حذفی است اما قرمزپوشان اهوازی می‌دانند کار راحتی مقابل ملوان ندارند. احتمالا ملوان به دنبال کشاندن بازی به وقت اضافه و پنالتی است مساله‌ای که اصلا دلخواه فولاد نخواهد بود. فولاد برای رسیدن به این مرحله ابتدا ماشین سازی تبریز را شکست داد، سپس تیم دسته اولی قشقایی شیراز را برد و در سومین و سخت‌ترین مسابقه توانست سپاهان را در ضربات پنالتی از پیش رو بردارد و به نیمه نهایی برسد. ملوان اما راه ساده‌تری را پیش رو داشت. ابتدا تیم ویستا توربین دسته دومی را برد، سپس نساجی مازندران را حذف کرد ودر آخر هم با شکست دادن خیبر خرم آباد دسته اولی در ضربات پنالتی به نیمه‌نهایی رسید. استقلال - گل گهر تیم فوتبال استقلال سخت‌ترین قرعه را در جام حذفی داشت. آبی پوشان در هر سه مسابقه قبلی با تیم‌های لیگ برتری روبه روشدند. شاگردان مجیدی ابتدا پیکان را شکست دادند، سپس ذوب آهن را از پیش رو برداشتند و در سخت‌ترین مسابقه هم تیم پرسپولیس رقیب سنتی خود را در ضربات پنالتی شکست دادند و به نیمه‌نهایی رسیدند. به همین دلیل هم خیلی از کارشناسان استقلال را مدعی اصلی قهرمانی این جام می‌دانند. البته استقلال فردا شب باید با یک تیم پرمهره بازی کند. تیمی که اتفاقا بازیکنان و مربیان استقلالی کم ندارد. امیر قلعه‌نویی سرمربی اسبق استقلال انگیزه‌های زیادی برای برد در این مسابقه دارد بخصوص اینکه فصل گذشته نیز او با سپاهان نتوانست در جام حذفی از سد استقلال عبور کند و شکست خورد. گل‌گهر برای رسیدن به این مرحله فقط تیم آلومینیوم اراک لیگ برتری را از پیش رو برداشته و دو حریف دیگرش مس کرمان و پارس جنوبی از لیگ دسته اول بودند. تقابل قلعه‌نویی و فرهاد مجیدی جذاب و دیدنی است هرچند در کمال ناباوری آمار بردهای مجیدی از قلعه‌نویی بیشتر است. شاگردان مجیدی راه شکست سرمربی اسبق استقلال راخوب بلد هستند. استقلالی‌ها می‌دانند فردا شب کار راحتی پیش رو ندارند و نباید خود را از پیش برنده بدانند. احتمال دارد این بازی هم به ضربات پنالتی کشیده شود که استقلالی‌ها با توجه به پیروزی در دربی از نظر روحی وضعیت بهتری نسبت به گل‌گهر دارند. اسامی داوران مرحله نیمه‌نهایی جام حذفی: *چهارشنبه ۱۳ مرداد استقلال تهران- گل‌گهر سیرجان؛ ساعت 19:30 سید وحید کاظمی – محمد رضا ابوالفضلی – حسن ظهیری – یاسر همرنگ ناظر: یداله جهانبازی فولاد خوزستان – ملوان بندرانزلی؛ ساعت 21 کوپال ناظمی – قهرمان نجفی – محمد جواد مداح – مجتبی افرا ناظر: حسین عرب براقی انتهای پیام/",
    "label": "ورزشی"
  },
  {
    "text": "عنوان: عربستان تعداد زائران خانه خدا در ماه رمضان را کاهش می‌دهد\nخلاصه: در آستانه ماه مبارک رمضان، متولیان مسجدالحرام از کاهش پذیرش تعداد زائران خبر دادند. همچنین ورود زائر خارجی به عربستان همچنان ممنوع است.\nمتن: به گزارش خبرنگار حج و زیارت خبرگزاری فارس، هر ساله بسیاری از زائران خانه خدا از کشورهای مختلف در ایام ماه مبارک رمضان به مکه مکرمه و زیارت کعبه مشرف می‌شدند که ماه رمضان سال گذشته عمره مفرده به دلیل شیوع کرونا متوقف و درهای مسجدالحرام به روی زائران بسته شد. امسال در آستانه ماه مبارک رمضان در حالی که عمره مفرده برای افراد ساکن عربستان با رعایت نکات بهداشتی برگزار می‌شود، منابع آگاه از کاهش پذیرش زائران در ایام ماه رمضان خبر می‌دهند. بر همین اساس، قرار است متولیان مسجدالحرام در روز تعداد زائران را کاهش دهند و حتی نمازهای جماعت نیز برای حفظ فاصله اجتماعی و رعایت نکات بهداشتی با اعمال محدودیت بیشتری برپا شود. با اعمال محدودیت در مسجدالحرام، پذیرش زائر از شهرهای دیگر عربستان به جز مکه مکرمه نیز در این ایام کاهش می‌یابد. در مدینه منوره نیز این محدودیت‌ها اعمال می‌شود. همچنین همانطور که پیش از این متولیان مسجدالحرام و مسؤولان سعودی اعلام کرده بودند، در ماه رمضان همچنان ورود زائر خارجی به عربستان ممنوع است و این کشور هیچ زائر خارجی برای انجام مناسک عمره مفرده تا پایان ماه رمضان نمی‌پذیرد. به گزارش فارس، اواخر سال ۹۸ درهای مسجدالحراج بسته شد و عمره مفرده از اواسط مهرماه سال گذشته برقرار شد و در چند دوره عربستان اقدام به پذیرش زائر خارجی از کشورهای پاکستان و هند و ... کرد که در نهایت به منظور حفظ سلامت زائران، از پذیرش زائر خارجی امتناع کرد و همچنان افراد ساکن عربستان با رعایت نکات بهداشتی به مسجدالحرام مشرف می‌شوند. انتهای پیام/",
    "label": "فرهنگ"
  },
  {
    "text": "عنوان: علامه محمدرضا حکیمی در جوار حرم رضوی به خاک سپرده می‌شود\nخلاصه: پیکر استاد علامه، محمدرضا حکیمی که شامگاه یکشنبه 31 مرداد به رحمت ایزدی پیوست، پس از انتقال به مشهد در جوار حرم رضوی به خاک سپرده خواهد شد.\nمتن: به گزارش خبرنگار اندیشه خبرگزاری فارس، امیرمهدی حکیمی، مستندساز و فرزند محمد حکیمی، یکی از نویسندگان کتاب «الحیاة» با اعلام این خبر نوشت: استاد علامه محمدرضا حکیمی، نظریه پرداز بزرگ شیعی معاصر که اصالت عقل محمدی (ص) را با شور عدالت علی (ع) درآمیخت و صلابت حسین (ع) را درعاشورای معرفتی صادق آل محمد (ص) برسردست گرفت، و یک عمر با تک تک ضربان قلبش، فرج مهدی (عج) را انتظار کشید و درگوش یک نسل، میراث «عقلانیت، عدالت و معنویت» قرآنی را زمزمه کرد و تا آخرین نفس، از کفایت معارف اهل بیت (ع) و از ضرورت عدالت بی‌ریا گفت و بهر آنچه گفت، عمل کرد و عابد، زاهد و مجاهد ماند، قلبش از تپش ایستاد و به محضر مولایش شتافت. هنوز که عطر خون عاشورا در مشام ماست، بدرقه اش می‌کنیم تا در کربلای۱۴۰۰ به آخرین شهید کاروان توحید برسد. در پناه خداست آن که عمری به نام خدا به حقوق خلق اندیشید. کلماتش از جنس اشک، افکارش از عنصر حکمت و غم‌هایش همه شیرین و پشت به دنیا و تمامی رو به آخرت بود. واژه‌نامه عدالتخواهی را چنان هنرمندانه غنی سازی کرد، که شرر به جان اساطیر اشرافی‌گری افکند. محمدرضا حکیمی مصداقی از «موتوا قبل ان تموتوا» بود، پیش از مرگ طبیعی، با مرگ حقیقی خو گرفت و این روزهای آخر در انتظار ولی عصر (عج) و فرشته مرگ دربستر احتضار نیز دائم‌الطهاره بود. خدایش بپذیرد که عمری همخواب کتاب و قلم بود و در محراب تفکر، باعشق خدا و شفقت برخلق زیست. مراسم تجهیز و خاکسپاری حضرت علامه پس از انتقال پیکر ایشان به مشهد مقدس، در جوار بارگاه ملکوتی عالم آل محمد (ص) به خاک سپرده خواهد شد. مراسم از سوی موسسه الحیات و بازماندگان اعلام می‌گردد. انتهای پیام/",
    "label": "فرهنگ"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: مدیرعامل سازمان تامین اجتماعی تغییر کرد\nخلاصه: با حکم وزیر تعاون، کار و رفاه اجتماعی میرهاشم موسوی مدیرعامل سازمان تأمین اجتماعی شد.\nمتن: به گزارش خبرنگار گروه اقتصادی خبرگزاری فارس، حجت الله عبدالملکی وزیر تعاون، کار و رفاه اجتماعی در حکمی میرهاشم موسوی را به عنوان مدیرعامل سازمان تامین اجتماعی منصوب کرد. وی جایگزین مصطفی سالاری مدیرعامل قبلی تامین اجتماعی شد. مدیر کلی ستادی وزارت رفاه سابق، مدیر کل ستادی سازمان بیمه سلامت، عضو هیات مدیره صندوق بیمه عشایر و روستائیان کشور و معاونت برنامه ریزی و اداری مالی کمیته امداد و ... از جمله سوابق میرهاشم موسوی است. امروز شنبه ساعت 14 مراسم معارفه و تودیع مدیرعامل تامین اجتماعی در محل سازمان اجتماعی برگزار می‌شود. به گزارش خبرگزاری فارس، سازمان تامین اجتماعی با دربرگیری بیش از 14.2 میلیون کارگر اصلی بیمه‌شده و حدود 2 میلیون بازنشسته تامین اجتماعی با احتساب خانواده‌های این افراد حدود 50 درصد از جمعیت کشور را شامل می‌شود. یکی از بحران‌های صندوق تامین اجتماعی ناترازی در دخل و خرج این صندوق است، به گونه‌ای که میزان ورودی این صندوق با مخارج و مستمری‌های پرداختی همخوانی ندارد. در این زمینه شرکت سرمایه گذاری تامین اجتماعی، شستا از سال 66 راه‌اندازی شده تا میزان درآمد این سازمان را افزایش دهد، اما همچنان میزان کمک این صندوق شستا به صندوق تامین اجتماعی قابل توجه نیست. امیدواریم با مدیریت جدید و در دولت جدید علاوه بر ترمیم درآمدهای صندوق تامین اجتماعی و شرکت شستا خدمات موثرتری به کارگران، بیمه‌شدگان و بازنشستگان تامین اجتماعی پرداخت شود و همه اینها نیاز به یک مدیریت جهادی، پاکدست، متخصص و کارآمد دارد. انتهای پیام/ب",
    "label": "اقتصادی"
  },
  {
    "text": "عنوان: اولین سالگرد رحلت یک منبری در بهشت‌زهرا برگزار می‌شود\nخلاصه: مراسم بزرگداشت اولین سالگرد رحلت حجت‌الاسلام عبدالحمید مقدسیان از منبری‌های مطرح تهران، رزمنده و جانباز دوران دفاع مقدس فردا دوشنبه ۱۱ اسفندماه برگزار خواهد شد.\nمتن: به گزارش خبرنگار حوزه مسجد و هیأت خبرگزاری فارس، مراسم بزرگداشت اولین سالگرد رحلت حجت‌الاسلام عبدالحمید مقدسیان از منبری‌های مطرح تهران، رزمنده و جانباز دوران دفاع مقدس فردا دوشنبه ۱۱ اسفندماه برگزار خواهد شد. این مراسم فردا با حضور روحانیون، مداحان و هیأت‌های مذهبی از ساعت ۱۴:۳۰ بر سر مزار آن مرحوم، در بهشت زهرا، قطعه ۵۱، ردیف ۱۱۲، شماره ۵۴ برگزار خواهد شد.   حجت‌الاسلام عبدالحمید مقدسیان، سال گذشته ۱۱ اسفندماه در ۶۲ سالگی به علت بیماری ریوی و براثر جراحات ناشی از دوران دفاع مقدس، دارفانی را وداع گفت و به همرزمان شهیدش پیوست. وی فرزند شهید «حجت‌الاسلام محمد مقدسیان از مبارزان فدائیان اسلام و همرزم شهید آیت‌الله محلاتی» و همچنین نوه مرحوم شاه حسین بهاری مداح بلند آوازه کشور هم بود. انتهای پیام/",
    "label": "فرهنگ"
  },
  {
    "text": "عنوان: علامه محمدرضا حکیمی در جوار حرم رضوی به خاک سپرده می‌شود\nخلاصه: پیکر استاد علامه، محمدرضا حکیمی که شامگاه یکشنبه 31 مرداد به رحمت ایزدی پیوست، پس از انتقال به مشهد در جوار حرم رضوی به خاک سپرده خواهد شد.\nمتن: به گزارش خبرنگار اندیشه خبرگزاری فارس، امیرمهدی حکیمی، مستندساز و فرزند محمد حکیمی، یکی از نویسندگان کتاب «الحیاة» با اعلام این خبر نوشت: استاد علامه محمدرضا حکیمی، نظریه پرداز بزرگ شیعی معاصر که اصالت عقل محمدی (ص) را با شور عدالت علی (ع) درآمیخت و صلابت حسین (ع) را درعاشورای معرفتی صادق آل محمد (ص) برسردست گرفت، و یک عمر با تک تک ضربان قلبش، فرج مهدی (عج) را انتظار کشید و درگوش یک نسل، میراث «عقلانیت، عدالت و معنویت» قرآنی را زمزمه کرد و تا آخرین نفس، از کفایت معارف اهل بیت (ع) و از ضرورت عدالت بی‌ریا گفت و بهر آنچه گفت، عمل کرد و عابد، زاهد و مجاهد ماند، قلبش از تپش ایستاد و به محضر مولایش شتافت. هنوز که عطر خون عاشورا در مشام ماست، بدرقه اش می‌کنیم تا در کربلای۱۴۰۰ به آخرین شهید کاروان توحید برسد. در پناه خداست آن که عمری به نام خدا به حقوق خلق اندیشید. کلماتش از جنس اشک، افکارش از عنصر حکمت و غم‌هایش همه شیرین و پشت به دنیا و تمامی رو به آخرت بود. واژه‌نامه عدالتخواهی را چنان هنرمندانه غنی سازی کرد، که شرر به جان اساطیر اشرافی‌گری افکند. محمدرضا حکیمی مصداقی از «موتوا قبل ان تموتوا» بود، پیش از مرگ طبیعی، با مرگ حقیقی خو گرفت و این روزهای آخر در انتظار ولی عصر (عج) و فرشته مرگ دربستر احتضار نیز دائم‌الطهاره بود. خدایش بپذیرد که عمری همخواب کتاب و قلم بود و در محراب تفکر، باعشق خدا و شفقت برخلق زیست. مراسم تجهیز و خاکسپاری حضرت علامه پس از انتقال پیکر ایشان به مشهد مقدس، در جوار بارگاه ملکوتی عالم آل محمد (ص) به خاک سپرده خواهد شد. مراسم از سوی موسسه الحیات و بازماندگان اعلام می‌گردد. انتهای پیام/",
    "label": "فرهنگ"
  },
  {
    "text": "عنوان: تماشای فینال جام قهرمانان بازی‌های ویدئویی ایران در سینما\nخلاصه: تماشای مسابقه ورزشی در سینما اتفاق عجیب و بی‌سابقه‌‌ای نیست و اولین بار برای جام جهانی 2018 روسیه بود که پخش مستقیم بازی‌های ایران در جام جهانی روی پرده بزرگ سینماها آمد، حالا باز هم قرار است این تجربه پرهیجان و دوست‌داشتنی تکرار شود. اما این بار برای طرفداران و تماشاگران مسابقات ورزش‌های الکترونیک و آن هم در پردیس سینما ملت؛ اتفاقی که برای اولین بار شاهدآن خواهیم بود.\nمتن: به گزارش خبرگزاری فارس به نقل از روابط عمومی بنیاد ملی بازی‌های رایانه‌ای، ششمین دوره جام قهرمانان بازی‌های ویدئویی ایران که با همکاری بنیاد و آپارات گیم از ابتدای خرداد ماه با برگزاری مسابقات مرحله مقدماتی کار خود را در چهار رشته کلش رویال، FIFA21 PS4 و فوتبالیست  بزن بهادر با حضور نزدیک به 1000 شرکت‌کننده آغاز کرد، پس از 7 روز رقابت آنلاین بازیکنان با یکدیگر از طریق پلتفرم بازیکو، با معرفی نفرات راه یافته به مرحله نیمه نهایی پایان یافت. براساس برنامه‎ ریزی انجام شده دور نهایی این مسابقات با حضور تماشاگران در سالن سینما پردیس ملت برگزار خواهد شد. تا آنها از نزدیک شاهد رقابت 8 نفر راه یافته به مرحله نیمه‌نهایی این مسابقات از هر رشته باشند. مرحله نیمه نهایی و فینال این مسابقات روزهای20 و 21 خرداد در پردیس سینما ملت برگزار می‌شود تا در نهایت سه نفر برتر هر رشته انتخاب شوند. علاوه برآن قرار است یک مسابقه جذاب هم بین قهرمانان ایران و قهرمانان جهان در رشته فیفا ۲۱ برگزار شود که تماشای این مسابقه هم حتما جذابیت‌ها و هیجان خاص خود را دارد. علاقه‌مندان برای تماشای این رقابت‌ها می‌تواتند از طریق وب‌سایت سینماتیکت اقدام به خرید بلیط کنند. گفتنی است با توجه به شرایط کرونا و لزوم رعایت پروتکل‌های بهداشتی ظرفیت محدودی برای فروش بلیط و حضور تماشاگران در سالن در نظر گرفته شده است. لازم به ذکر است که مسابقات نیمه نهایی روز پنج شنبه 20 خرداد از ساعت 11 تا 21، مسابقات بین‌المللی فیفا روز جمعه 21 خرداد از ساعت 11 تا 16 و مراسم اختتامیه و اهدای جوایز منتخبان نیز از ساعت 19 تا 21 روز جمعه برگزار خواهد شد. انتهای پیام/",
    "label": "تفریح و نشاط"
  },
  {
    "text": "عنوان: در گردشگری معدنی چه چیزهایی می بینیم؟/ تجربه سفر به عمق 230 متری زمین با گردشگری معدنی\nخلاصه: ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.\nمتن: گروه تفریح و نشاط - سعیده اسدیان: چند سالی می شود که گردشگری معدن به سبک جدیدی از سفر در کنار گردشگری هایی همچون دریایی، کوهستانی، زیست محیطی و ... تبدیل شده و معادنی که به دلیل نامناسب بودن وضعیت بازار، کاهش عیار مواد معدنی، پایین بودن کیفیت مواد معدنی و عدم توجیه اقتصادی بهره برداری حداقل به مدت 5 سال غیرفعال بوده و به عبارتی متروک بوده اند،‌ به یک سایت گردشگری تبدیل می شوند تا منبعی برای کسب درآمد باشند.  در واقع معدنی که با پایان کار استخراج به پدیده ای متروک تبدیل شده و می تواند آسیب های زیست محیطی به همراه داشته باشد، با یک تغییر کاربری روحی دوباره پیدا می کند، هرچند که بسیاری از معادن فعال هم قابلیت تبدیل شدن به جاذبه گردشگری را دارند.  درآمدزایی با گردشگری معدنی این اتفاق در برخی از کشورهای دنیا هم افتاده و به شکل پدیده ای با عنوان گردشگری معدنی در حال گسترش است، برای مثال معدن زیرزمینی نمک ویلیچیکا در لهستان که در حال حاضر فعال است با جاذبه هایی در بخش های متروک خود همچون ساختار زمین شناسی،‌ بقایای معدن کاری درتونل ها،‌ مجسمه های نمکی و ... سالانه حدود یک میلیون گردشگر را به سوی خود می کشاند. ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.  نخستین پروانه بهره‌برداری گردشگری معدن در ایران معدن سرب و سیلیس شاکین در استان قزوین،‌ معدن مس بایچه‌باغ و معدن سرب و روی انگوران در استان زنجان، معدن تراورتن سردارآباد در آذربایجان شرقی، معدن متروک طلای پس‌قلعه در دربند تهران، معدن فیروزه نیشابور در استان خراسان رضوی، معدن متروک زیرزمینی مس باهو و معدن چاه‌خربزه در مجاورت نخلک در منطقه انارک استان اصفهان و... از جمله مناطق مستعد گردشگری معدن در ایران به شمار می روند.  البته چند ماهی می شود که نخستین پروانه بهره‌برداری گردشگری معدنی انگوران به مدت سه سال از سوی سازمان میراث فرهنگی و گردشگری و صنایع دستی استان زنجان صادر شده است،‌ معدنی با قدمت 100 ساله که یکی از منحصر به فرد ترین معادنی است که  میانگین عیار آن به 35 تا 40 درصد هم می رسد. در گردشگری معدنی چه چیزهایی می بینیم؟ مشاهده معادن روباز و زیرزمینی انگوران، روش‌های اکتشاف و استخراج آن‌ها، تونل زیرزمینی، ماشین‌آلات معدنی مورد استفاده برای استخراج معادن، مشاهده انواع کانی‌ها و سنگ‌ها به ‌ویژه سنگ‌های قیمتی ازجمله جاذبه‌های گردشگری مجتمع معدنی فعال سرب و روی انگوران است که گردشگران در سفر به این منطقه می توانند از آن ها بازدید کنند.  در محوطه معدن اقامتگاهی به بزرگی یک هتل 4 ستاره و یک باشگاه ورزشی احداث شده تا شرایط برای گردشگران مطلوب باشد،‌ البته نزدیکی این معدن به مجموعه تاریخی و فرهنگی تخت سلیمان نیز به جذابیت آن اضافه کرده است. تجربه سفر به عمق 230 متری زمین با گردشگری معدنی معدن و کارخانه سرب و روی انگوران بزرگ ترین تولید کننده سرب و روی ایران و بزرگترین معدن سرب و روی خاورمیانه است که ذخایر معدنی آن در بخش روباز 8 میلیون تن و در بخش زیرزمینی 4 میلیون تن روی با عیار بالاست.  معادن فعال به دلیل بزرگی و استفاده از ماشین آلات غول آسا و همچنین وجود پدیده های زمین شناسی از جذابیت های بالایی برخوردار هستند، برای مثال معدن زیرزمینی نخلک در اصفهان با قدمتی 2 هزار ساله آثار باستانی زیادی دارد که پیشینه برخی از آن ها به دوران ساسانی باز می گردد.  در کنار تمام این جذابیت ها، تنها در یک گردشگری معدنی است که می توانید به تجربه سفر به عمق 230 متری زمین را داشته باشید. انتهای پیام/",
    "label": "تفریح و نشاط"
  },
  {
    "text": "عنوان: پدر شهید «محمدرضا خاوری» فرمانده لشکر فاطمیون درگذشت\nخلاصه: محمود خاوری پدر شهید محمدرضا خاوری از فرماندهان ارشد لشکر فاطمیون امروز (جمعه پنجم شهریور ماه) به فرزند شهیدش  پیوست.\nمتن: به گزارش گروه حماسه و مقاومت خبرگزاری فارس، محمود خاوری پدر شهید محمدرضا خاوری با نام جهادی «حجت» از فرماندهان شجاع لشکر فاطمیون عصر امروز (جمعه پنجم شهریور ماه) به علت ایست قلبی در بخش اورژانس بیمارستان امام حسین (ع) مشهد مقدس درگذشت.  درباره شهید شهید محمدرضا خاوری با نام جهادی «حجت» از مجاهدان افغانستانی و فرمانده ارشد لشکر فاطمیون بود. او در جریان دفاع از حرم حضرت زینب (س) به صورت داوطلبانه به سوریه رفت. او از دوستان نزدیک شهید علیرضا توسلی (ابوحامد)، فرمانده لشکر فاطمیون و شهید ایرانی این لشکر با نام مصطفی صدرزاده و عنوان جهادی «سید ابراهیم» بود. شهید محمدرضا خاوری و شهید مصطفی صدرزاده شهید خاوری یکی از مؤسسان این لشکر بود که با سمت‌های مختلفی از جمله مشاور عملیاتی در قرارگاه حلب، فرماندهی عملیات لشکر فاطمیون در محور دمشق، مسؤولیت پشتیبانی لشکر و  فرماندهی گردان الزهرا (س) که خودش آن را نامگذاری کرده بود، در سوریه جهاد می‌کرد. این فرمانده لشکر فاطمیون سرانجام در سن ۳۵ سالگی در جریان یک عملیات نظامی در ۲۷ مهر ۹۴ به شهادت رسید. پیکر مطهر او همزمان با سالروز واقعه ۱۳ آبان، در مشهد مقدس به خاک سپرده شد. انتهای پیام/",
    "label": "فرهنگ"
  },
  {
    "text": "عنوان: در گردشگری معدنی چه چیزهایی می بینیم؟/ تجربه سفر به عمق 230 متری زمین با گردشگری معدنی\nخلاصه: ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.\nمتن: گروه تفریح و نشاط - سعیده اسدیان: چند سالی می شود که گردشگری معدن به سبک جدیدی از سفر در کنار گردشگری هایی همچون دریایی، کوهستانی، زیست محیطی و ... تبدیل شده و معادنی که به دلیل نامناسب بودن وضعیت بازار، کاهش عیار مواد معدنی، پایین بودن کیفیت مواد معدنی و عدم توجیه اقتصادی بهره برداری حداقل به مدت 5 سال غیرفعال بوده و به عبارتی متروک بوده اند،‌ به یک سایت گردشگری تبدیل می شوند تا منبعی برای کسب درآمد باشند.  در واقع معدنی که با پایان کار استخراج به پدیده ای متروک تبدیل شده و می تواند آسیب های زیست محیطی به همراه داشته باشد، با یک تغییر کاربری روحی دوباره پیدا می کند، هرچند که بسیاری از معادن فعال هم قابلیت تبدیل شدن به جاذبه گردشگری را دارند.  درآمدزایی با گردشگری معدنی این اتفاق در برخی از کشورهای دنیا هم افتاده و به شکل پدیده ای با عنوان گردشگری معدنی در حال گسترش است، برای مثال معدن زیرزمینی نمک ویلیچیکا در لهستان که در حال حاضر فعال است با جاذبه هایی در بخش های متروک خود همچون ساختار زمین شناسی،‌ بقایای معدن کاری درتونل ها،‌ مجسمه های نمکی و ... سالانه حدود یک میلیون گردشگر را به سوی خود می کشاند. ایران به عنوان یک کشور باستانی دارای معادن فعال و غیرفعال فراوانی است اما در زمینه گردشگری معدنی آنچنان که باید، کارهای مهمی صورت نگرفته، این در حالی است که اگر این معادن به سایت های گردشگری تبدیل شوند، می توانند تبدیل به منبع درآمدی شوند که حتی از فروش مواد معدنی استخراج شده هم بیشتر است.  نخستین پروانه بهره‌برداری گردشگری معدن در ایران معدن سرب و سیلیس شاکین در استان قزوین،‌ معدن مس بایچه‌باغ و معدن سرب و روی انگوران در استان زنجان، معدن تراورتن سردارآباد در آذربایجان شرقی، معدن متروک طلای پس‌قلعه در دربند تهران، معدن فیروزه نیشابور در استان خراسان رضوی، معدن متروک زیرزمینی مس باهو و معدن چاه‌خربزه در مجاورت نخلک در منطقه انارک استان اصفهان و... از جمله مناطق مستعد گردشگری معدن در ایران به شمار می روند.  البته چند ماهی می شود که نخستین پروانه بهره‌برداری گردشگری معدنی انگوران به مدت سه سال از سوی سازمان میراث فرهنگی و گردشگری و صنایع دستی استان زنجان صادر شده است،‌ معدنی با قدمت 100 ساله که یکی از منحصر به فرد ترین معادنی است که  میانگین عیار آن به 35 تا 40 درصد هم می رسد. در گردشگری معدنی چه چیزهایی می بینیم؟ مشاهده معادن روباز و زیرزمینی انگوران، روش‌های اکتشاف و استخراج آن‌ها، تونل زیرزمینی، ماشین‌آلات معدنی مورد استفاده برای استخراج معادن، مشاهده انواع کانی‌ها و سنگ‌ها به ‌ویژه سنگ‌های قیمتی ازجمله جاذبه‌های گردشگری مجتمع معدنی فعال سرب و روی انگوران است که گردشگران در سفر به این منطقه می توانند از آن ها بازدید کنند.  در محوطه معدن اقامتگاهی به بزرگی یک هتل 4 ستاره و یک باشگاه ورزشی احداث شده تا شرایط برای گردشگران مطلوب باشد،‌ البته نزدیکی این معدن به مجموعه تاریخی و فرهنگی تخت سلیمان نیز به جذابیت آن اضافه کرده است. تجربه سفر به عمق 230 متری زمین با گردشگری معدنی معدن و کارخانه سرب و روی انگوران بزرگ ترین تولید کننده سرب و روی ایران و بزرگترین معدن سرب و روی خاورمیانه است که ذخایر معدنی آن در بخش روباز 8 میلیون تن و در بخش زیرزمینی 4 میلیون تن روی با عیار بالاست.  معادن فعال به دلیل بزرگی و استفاده از ماشین آلات غول آسا و همچنین وجود پدیده های زمین شناسی از جذابیت های بالایی برخوردار هستند، برای مثال معدن زیرزمینی نخلک در اصفهان با قدمتی 2 هزار ساله آثار باستانی زیادی دارد که پیشینه برخی از آن ها به دوران ساسانی باز می گردد.  در کنار تمام این جذابیت ها، تنها در یک گردشگری معدنی است که می توانید به تجربه سفر به عمق 230 متری زمین را داشته باشید. انتهای پیام/",
    "label": "تفریح و نشاط"
  },
  {
    "text": "عنوان: غذای طهرانی های قدیم در روز «سیزه به در» چه بود؟\nخلاصه: مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.\nمتن: گروه تفریح و نشاط: از قدیم الایام اعدادی مثل سه و هفت و سیزده دارای مفاهیم پیچیده ای از تأثیر نجوم در ایران باستان داشته اند و این موضوع در سنت هایی مثل هفت سین، سیزده به در، هفت شهر عشق،‌ هفت خوان رستم و... دیده می شود. قدمت مراسم سیزده به در در ایران تأثیرات زیادی را روی فرهنگ دیگر ملل هم گذاشته تا جایی که کاتارها در روز «عید پاک» که در برخی از سال ها همزمان با روز طبیعت در ایران می شود،‌ یک روز را در طبیعت سپری می کنند. مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.  فلسفه سیزده به در جعفر شهری در جلد چهارم کتاب تهران قدیم در خصوص نحوه برگزاری مراسم سیزده به در طهران قدیم چنین نوشته است: «سیزده به در را هر دسته به شکلی برگزار می کردند، در میانشان عده ای هم بدون خانواده و به صورت مردانه دور هم جمع می شدند. عده ای دیگر هم با تفریحات سالم مثل سبزه پای هفت سین به صحرا انداختن، فرش پهن کردن و پختن و خوردن و بگو و بخند وسبزه گره زدن این روز را سپری می کردند.  اما برای خانواده ها روز سیزدهم فروردین آخرین روز تعطیلات نوروزی به حساب می آمد که باید خرده حساب های خود را با آن تصفیه می کردندتا از فردا صبح یعنی چهاردهم به سلامتی و تندرستی به سر کار بروند، به همین جهت یکی دو روز مانده به سیزدهم زن ها بساط این روز را از خریدن و شستن کاهو و جوشاندن سرکه شیره یا سکنجبین تا تهیه غذا فراهم می کردند.  فلسفه این بیرون رفتن از خانه این بود که به نحسی عدد 13 اعتقاد داشتند، چیزی که معلوم نبود از که و از چه زمان باب شده بود اما می گفتند برای اینکه خوشی دوازده روز گذشته را با نحسی سیزده مخلوط نکنیم باید آن را به خانه راه ندهیم به همین جهت به بیرون از خانه می رفتند. غذاهای اصیل روز سیزده به در غذای سیزده به در به دو شکل تهیه می شد، یکی اینکه از شب قبل آن را می پختند و آماده می کردند و نوعی دیگر که صفای بیشتری داشت این بود که اسباب و وسایل آن را تهیه می کردند تا در صحرا طبخ کنند.  غذای این روز معمولاً دمپختک، دمی بلغور و آش رشته بود، که مطبوع ترین غذای سیزده به در محسوب می شد و آنقدر با حوصله تهیه می کردند که بقیه صحرا نشینان به هوس می افتادند، هرچند که حسرتی برای کسی باقی نمی ماند چون هنگام صرف غذا به اطرافیان هم در حد یک پیاله از همان غذا می دادند چون معتقد بودند اگر در میانشان طفل و پسر نابالغ یا زن باردار باشد و دلشان بخواهد، مسئول هستند. تهرانی های قدیم کجا سیزده را به در می کردند؟ بیرون دروازه های دولت زیر سایه درخت های باغ صنیع الدوله و کنار نهرهای منشعب از آن و باغ های اطراف محل برگزاری سیزده به در در تهران قدیم بود.  همچنین بیرون دروازه شمیران کنار جوی خیابان شمیران و سایه درخت های اقاقیا و زبان گنجشک،‌ یا بیرون دروازه دوشان تپه تا خود دوشان تپه و سلیمانیه و باغ وثوق الدوله. عده ای بیرون دروازه دولاب تا منتها الیه دولاب و سبزی کاری ها و سرآسیاب های آن می نشستند،‌ در واقع اینجا بهترین و مرغوب ترین محل برای سیزده به در بود که تهرانی ها به آن هجوم آورده تا از سبزه، آب فراوان و کاهوهای سر از خاک بیرون زده آن استفاده کنند.  بیرون دروازه خراسان، بیرون دروازه شاه عبدالعظیم،‌دروازه قزوین، دروازه باغشاه و امامزاده حسن و باغ های اطراف آن هم از دیگر محل های پرطرفدار برای سیزده به در بود. بخت گشایی با سبزه گره زدن گره زدن سبزه از جمله رسومی بود که همچنان هم ادامه دارد، چون معتقد بودند گره زدن سبزه به خصوص برای دختران دم بخت حاجت را روا می کند به همین خاطر در اولین فرصت خود را به میان سبزه ها انداخته، ساقه های آن را در دست گرفته و با اشعار و جملاتی مثل «سبزی تو از من،‌زردی من از تو» یا «سبزه و سبزه بختی‌، یه شوهر دست به نقدی» یا «سال دیگه،‌خونه شوهر بچه بغل» سبزه ها را گره می زدند. در این روز بستنی فروشهای بشکه به سر، چغاله بادامی ها، گوجه ای ها و کاهویی ها در مسیرهای سیزده به در راه می رفتند و کسب و کارشان حسابی پر رونق می شد. انتهای پیام/",
    "label": "تفریح و نشاط"
  },
  {
    "text": "عنوان: لیگ برتر والیبال| لاهوتی: هورسان انتحاری بازی کرد\nخلاصه: مربی تیم والیبال سایپا گفت: هورسان چیزی برای از دست دادن نداشت و انتحاری بازی کرد.\nمتن: به گزارش خبرنگار ورزشی خبرگزاری فارس، احمد لاهوتی پس از پیروزی 3 بر یک تیم والیبال سایپا مقابل هورسان رامسر در هفته بیست و نهم رقابت های لیگ برتر باشگاه های کشور اظهار داشت: هورسان تیم خوبی است و چیزی برای از دست دادن نداشت. آنها انتحاری بازی کردند و عملکرد خیلی خوبی داشتند. وی ادامه داد: هورسان می توانست به پلی آف راه پیدا کند. آنها بازیکنان خارجی باکیفیتی را هم جذب کردند. شنیده ام رقم قرارداد آنها هم نسبتاً پایین است. مربی تیم والیبال سایپا گفت: امروز به دو نفر از بازیکنان اصلی خود هم استراحت دادیم و خوشبختانه نفرات جایگزین هم عملکرد خوبی داشتند و توانستیم نتیجه را به سود خود رقم بزنیم. انتهای پیام/",
    "label": "ورزشی"
  },
  {
    "text": "عنوان: بلایی که «ارز» سر کاغذ آورد/ 2 سال پرتشویش در وزارت ارشاد\nخلاصه: رئیس اتحادیه ناشران و کتابفروشان تهران گفت: در یکی ـ دو سال اخیر با نوعی تشویش در حوزه وزارت ارشاد رو به‌رو بودیم و وزارت ارشاد بعضاً تصمیمات را تغییر می‌داد.\nمتن: به گزارش خبرنگار کتاب و ادبیات خبرگزاری فارس، هومان حسن‌پور رئیس اتحادیه ناشران و کتابفروشان تهران در مصاحبه با برنامه «تقاطع فرهنگ» رادیو گفت‌وگو ضمن تشریح اقدامات دولت یازدهم و دوازدهم در حوزه کتاب و نشر اظهار کرد: در حوزه اقتصاد نشر شرایط تا حدودی نامناسب بود و ما نیز در حوزه تولید، با مسئله تامین ماده اولیه روبه‌رو بودیم. وی با اعلام اینکه کتابفروشی‌ها از قیمت کاغذ تاثیر پذیرفتند، گفت: تا سال ۹۷ مشکل کاغذ نداشتیم، ولی بعد از آن در گرداب قیمت ارز افتادیم تا سال ۹۸ که یک‌باره کاغذ از رتبه‌ یک به اولویت دو کالایی افول و افزایش قیمتی وحشتناک پیدا کرد. حسن‌پور در عین حال به اقدامات کنترلی ناشران اشاره کرد و افزود: اهتمام جدی در قضیه کاغذ صورت گرفت و بودجه‌ای ویژه برای کاغذِ فرهنگی تعریف شد. رئیس اتحادیه ناشران و کتابفروشان تهران ادامه داد: کاغذ تنها کالایی بود که در این یکی دو سال ارز ترجیحی دریافت کرد و قیمتِ توزیعی آن یکسان ماند. حسن‌پور خاطرنشان کرد: ما نمایشگاه کتاب آخر را به آرامی برگزار کردیم چراکه از تخصص همه همسایه‌ها بهره گیری و از قدرتِ دو تشکل بزرگ نشر کمک گرفته شد. وی دیگر دستاوردهای وزارت ارشاد در حوزه ارشاد را در معاف شدن کتابفروشی‌ها از [مالیات] عنوان کرد و گفت: از دیگر سو وقتی تصمیمی گرفته می‌شود، اراده برای ادامه آن و اجرای تصمیم اهمیت دارد. شخصا معتقدم وقتی تصمیم گرفته می‌شود حتی اگر دیرتر اتخاذ شود ولی به طور قطعی باید عملیاتی شود. رئیس اتحادیه ناشران و کتابفروشان تهران گفت: در یکی دو سال اخیر نوعی تشویش در حوزه وزارت ارشاد رو به رو بودیم و وزارت ارشاد بعضا تصمیمات را تغییر می‌داد. هرچند تصمیمات خوب و درست بودند. ما حتی می‌توانستیم مجوزها را کمی دیرتر اعطا کنیم ولی شسته و رفته صورت گیرد. وی معتقد است سیستم باید اصلاح شود چون در این بستر در حال حرکت هستیم. انتهای پیام/",
    "label": "فرهنگ"
  },
  {
    "text": "عنوان: اصرار مناطق آزاد برای واردات بی ضابطه کالا/ نامه دبیر شورای عالی مناطق آزاد به رئیس جمهور + سند\nخلاصه: دبیر شورای عالی مناطق آزاد علی رغم هشدارها در مورد منابع و مصارف ارزی کشور و آثار منفی آن بر زندگی مردم اصرار دارد کالا بدون ثبت سفارش به این مناطق وارد شود.\nمتن: به گزارش خبرنگار اقتصادی خبرگزاری فارس، مسئولان مناطق آزاد و تجاری اصرار دارند که از شمول ثبت سفارش کالا برای ورود به این مناطق مستثنی شوند و در این راستا حمیدرضا مومنی دبیرشورای عالی مناطق آزاد به رئیس جمهور نامه نوشت. پس از شروع مشکلات ارزی کشور در سال 97 تمام مبادی ورودی کشور به ویژه مناطق آزاد نیز با مصوبه دولت مشمول اخذ ثبت سفارش برای واردات کالا شدند اما با رای دیوان عدالت اداری این مصوبه شکسته شد که این حکم با واکنش و هشدار شدید رئیس کل بانک مرکزی روبرو شد. اکبر کمیجانی تیرماه امسال در نامه‌ای به رئیس جمهور بر لزوم کنترل و مدیریت منابع و مصارف ارزی کشور و تسری رویه ثبت سفارش واردات کالا به کشور در مناطق آزاد تجاری و صنعتی و ویژه اقتصادی تاکید کرد. پس آن حمیدرضا مومنی دبیرشورای عالی مناطق آزاد و ویژه اقتصادی این مسئله را بر نتافت و برای مقابله با نامه هشدارگونه رئیس کل بانک مرکزی ضمن رد ادعاهای مطرح شده به دفاع از این مناطق پرداخت و معتقد است نظر بانک مرکزی فاقد وجاهت قانونی قلمداد می‌شود.  وی تاکید کرده علاوه بر اینکه روش اجرایی و فرآیند ثبت آماری با اعمال حساسیت ها و دغدغه های مورد توجه در سامانه ثبت سفارش صورت می پذیرد. کلیه اطلاعات مربوطه نیز به صورت برخط برای وزارت صمت و گمرک ج.ا. ایران نیز ارسال می گردد.  به گزارش فارس، معلوم نیست منظور از ثبت آماری چیست اما اگر همان معنای ثبت سفارش کالا مختص در مناطق ازاد باشد قاعدتا نباید در این زمینه موازی کاری وجود داشته باشد اکنون این رویداد در وزارت صمت و به صورت متمرکز انجام می‌شود. قرائن نشان می‌دهد زیرساختی برای ثبت آماری وجود ندارد که آماری از سوی دبیرخانه آنهم به صورت برخط به گمرک و وزارت صمت برود. چندین مورد مشاهده شده که دبیرخانه مناطق در نامه به گمرک خواستار ادامه مسیر کالا شده‌اند. نکته دیگر تفویض اختیار این مسئله است که از سوی دبیرخانه به خود مناطق واگذار شده و احتمالا اطلاعات این ثبت آماری به صورت محلی در سامانه و حداکثر در دبیرخانه تبادل می شود و به سیستم یکپارچه سامانه جامع متصل نیست. مثلا اگر کالایی در گمرک بازرگان باشد نامه می‌زند که این کالا به مقصد منطقه ازاد ارس برود. آیا این مسئله تالی فاسد ندارد؟ مسئله بعدی ادغام و رفع موازی کاری سامانه‌های دستگاه های دولتی و اجرایی است. چگونه می‌شود که مناطق آزاد با استفاده از کلمات برای حیطه کاری خود سامانه ثبت سفارش ایجاد کند؟ صلاحیت ثبت سفارش با وزارت صمت است چگونه می‌تواند این مسئله را تفسیر کرد؟ مسئولان نظارتی و دبیرخانه پاسخ دهند؟ مسئولان دبیرخانه مناطق آزاد مدعی هستند که عمده کالاهای وارداتی به منطقه را ماشین آلات و قطعات خط تولید، مواد اولیه و قطعات منفصله و واسطه‌ای که به ترتیب سهم 35 درصدی و 50 درصدی و مابقی را نیز کالاهای مصرفی مجاورین و منطقه و مسافران تشکیل می‌دهد. بنابراین نباید دبیرخانه مناطق آزاد از اجرای مصوبه دولت مبنی بر ثبت سفارش کالا بر آشفته‌ شوند. بهتر نیست واردات به کشور آنهم در شرایط کنونی که از ناحیه ارز آسیب‌های زیادی متوجه اقتصاد و مردم شده و می‌شود به صورت متمرکز و از طریق مراجع قانونی ثبت سفارش واردات کالا صورت بپذیرد؟ بر اساس آمار ارائه شده توسط دبیرخانه مناطق آزاد در سال ۱۳۹۶ در مقابل واردات حدود ۲ میلیارد دلاری صرفا ۴۸۰ میلیون دلار صادرات حاصل از تولید کالا در مناطق به خارج از کشور انجام شده است؛ این موضوع نشان میدهد مناطق آزاد و ویژه اقتصادی کشور که با هدف افزایش تولید و توسعه صادرات غیر نفتی ایجاد شده اند، با دور شدن از اهداف اولیه، بر خلاف سیاستهای کلی اقتصاد مقاومتی و همچنین تاکیدات مکرر مقام معظم رهبری، به محلی برای واردات بی ضابطه کالاهای مصرفی به کشور تبدیل شده اند. به گزارش فارس، کمتر از یک ماه پیش اکبر کمیجانی رئیس کل بانک مرکزی در نامه‌ای به رئیس جمهور نسبت به لزوم کنترل و مدیریت منابع و مصارف ارزی و تسری ثبت سفارش کالا به مناطق ازاد و ویژه اقتصادی تاکید کرده و خواستار ممنوعیت واردات کالا از این مناطق بدون ثبت سفارش شد. انتهای پیام/",
    "label": "اقتصادی"
  },
  {
    "text": "عنوان: آغاز به کار  نمایش‌ سه بعدی آسمان نمای گنبد مینا\nخلاصه: فعالیت سالن نمایش‌های آسمان نمای گنبد مینا که به دلیل شیوع ویروس کرونا به حالت تعلیق درآمده بود از روز گذشته آغاز شد.\nمتن: به گزارش خبرگزاری فارس، سالن نمایش‌ گنبد مینا به عنوان مرکز علم و نجوم منطقه فرهنگی و گردشگری عباس آباد از ۲۷ خرداد ماه بلیط فروشی خود را آغاز کرده و با رعایت پروتکل‌های بهداشتی به پخش فیلم‌های سه بعدی اجرام آسمانی و منظومه شمسی می‌پردازد. سالن نمایش‌های گنبد مینا با ظرفیت 40 درصد و رعایت کامل پروتکل‌های بهداشتی به منظور جلوگیری از شیوع کرونا کار خود را آغاز کرده است. آسمان‌نمای گنبد مینا در سال 1393 با رویکرد علم نجوم و آموزش به علاقمندان در 1850 متر مربع افتتاح شد. علاقمندان برای کسب اطلاع از شروع سانس‌های گنبد مینا می توانند به نشانی www.gonbadmina.tehran.ir مراجعه کنند. انتهای پیام/",
    "label": "تفریح و نشاط"
  },
  {
    "text": "عنوان: اجرای گروه محمد رسول الله (ص) بر سر مزار شهید ابومهدی المهندس+فیلم و عکس\nخلاصه: اعضای گروه مدیحه‌سرایی و هم‌آوایی محمد رسول الله (ص) با حضور در عتبات عالیات به اجرای برنامه در اماکن مقدس کشور عراق پرداختند.\nمتن: به گزارش خبرنگار قرآن و فعالیت‌های دینی خبرگزاری فارس اعضای گروه مدیحه‌سرایی و هم‌آوایی محمد رسول الله (ص) با حضور در عتبات عالیات به اجرای برنامه در اماکن مقدس کشور عراق پرداختند. رحیم قربانی سرپرست گروه محمد رسول الله (ص) در گفت‌وگو با فارس با اشاره به دغدغه اعضای گروه برای تولید آثار فاخر گفت: همزمان با پایان ماه صفر چند اثر به همت اعضای گروه در دست تولید قرار گرفت و از آنجایی که آثار مرتبط با اهل بیت (ع) خصوصاً ائمه مدفون در عراق بود، باید این آثار در حرم‌های مطهر عراق از جمله کربلا، نجف، کاظمین و... ضبط می‌شد.   اعضای گروه محمد رسول الله (ص) در بین‌الحرمین وی ادامه داد: با توجه به محدودیت‌های بودجه انجام این سفر مقدور نبود اما اعضای گروه پذیرفتند هزینه سفر را خودشان پرداخت کنند تا آثار به بهترین نحو تولید و عرضه شود. قربانی از تولید ۱۲ اثر در حرم‌های اهل بیت در کشور عراق خبر داد و گفت: در این سفر ۱۲ اثر به سفارش بنیاد عاشورا و سازمان قرآن و عترت بسیج تهران تولید شد که به جز حرم‌های اهل بیت (ع)، اعضای گروه با حضور در مسجد سهله، مزار میثم تمار و مزار شهید ابومهدی المهندس به اجرای برنامه و ضبط آثار کردند. صحن حضرت زهرا (س) در حرم امام علی (ع) سرپرست گروه محمد رسول الله (ص) از پخش این آثار در مناسبت‌های مختلف خبر داد و گفت: این آثار با موضوعات مناسبتی تولید شده و هر کدام به فراخور مناسبت‌ها از رسانه ملی و دیگر رسانه‌ها پخش می‌شود. مسجد سهله مزار ابومهدی المهندس      انتهای پیام/",
    "label": "فرهنگ"
  },
  {
    "text": "عنوان: خواندنی‌های تاریخ| تا «کریم‌خان زند» زنده بود، قاجار نتوانست فرمانروای ایران شود\nخلاصه: سلسله قاجار، نام دودمانی است که از حدود سال ۱۱۷۵ تا ۱۳۰۴ بر ایران قاجاری به مدت حدود ۱۳۰ سال فرمان راندند. بنیانگذار این سلسله آقامحمدخان قاجار است.\nمتن: خبرگزاری فارس ـ گروه تاریخ: سلسله قاجار نام دودمانی است که از حدود سال ۱۱۷۵ تا ۱۳۰۴ خورشیدی به مدت حدود ۱۳۰ سال بر ایران فرمان راندند. بنیانگذار این سلسله آقامحمدخان قاجار است. هر چند انقراض خاندان قاجار در تقویم ۱۳۰۴ خورشیدی است، اما نقطه آغاز جدی سقوط قاجار به کودتای سوم اسفند ۱۲۹۹ برمی‌گردد که رضاخان میرپنج و سیدضیاء طباطبایی با کمک انگلستان انجام دادند. بعد از حمله مغول در سال ۶۱۴ هجری قمری و سقوط دولت خوارزمشاهیان، عنصر جدیدی در حیات اجتماعی ایران به نام ایالات به وجود آمد که تأثیر زیادی در حیات سیاسی و اجتماعی ایران داشت و جنبه‌های مثبت و منفی زیادی مانند هر پدیده‌ای دیگر داشت. ایالات قزلباش از هفت ایل به نام‌های شاملو، روملو، استاجلو، تکه‌لو، افشار، قاجار و ذوالقدر تشکیل می‌شدند که در به قدرت رساندن صفویه نقش اصلی را بر عهده داشتند. شاه عباس صفوی ایل قاجار را در گرگان سکونت داد و آنها در دوران پادشاهی صفویه، مامور حفظ سرحدات ایران در گرگان‌دشت شدند و به تعهدات خود نیز عمل کردند. ایل قاجار برای سکونت در گرگان‌دشت، کنار رود گرگان و اترک را برگزیدند. عده‌ای از قبایل قاجار حوزه علیای رود گرگان و عده‌ای دیگر در حوزه سفلای آن ساکن شدند. بالای رود به «یخاری باش» یا «دولّو» و پایین رود به «اشاقه باش» یا «قریونلو» معروف شدند. قریونلو در صفویه قدرت بیشتری یافتند و پادشاهان صفویه با آگاهی از اختلاف داخلی قاجار بر طبل اختلاف می‌کوبیدند تا قاجار علیه حکومت مرکزی شورش نکند. دسته اشاقه باش در زمان سلطنت شاه سلیمان صفوی تقریباً مقام اول را نسبت به ایالات شمالی ایران در دستگاه صفویه احراز کرد و برخی از بزرگان اشاقه باش دارای مقام و منصب در دستگاه حکمرانی حوزه گرگان‌دشت شدند. این امر، کینه سران یخاری باش را برانگیخت و موجب کشمکش خونین میان این دو دسته شد. این دشمنی‌ها تنها در زمان کسب قدرت حکومت مرکزی محو شد و بعد‌ها سران یخاری باش که داعیه سلطنت داشتند توسط آقا محمد خان قلع و قمع شدند. پس از شکست حقارت‌بار شاه سلطان حسین صفوی از سپاه محدود محمود افغان و سقوط پایتخت در سال ۱۱۳۵ هجری قمری، ایران محل تاخت و تاز قوای عثمانی از غرب و روسیه تزاری از شمال غربی و سواحل دریای خزر شد. در آذربایجان، شاه طهماسب دوم فرزند شاه سلطان حسین و در خراسان ملک محمود سیستانی و افغان‌های ابدالی حکومت داشتند. طهماسب دوم برای احیای سلطنت صفویه از فتحعلی‌خان قاجار و سران دسته اشاقه باش یاری طلبید و فتحعلی‌خان با یاری طهماسب دوم به مقام سپهسالاری لشکر شاه رسید. اما از بخت بد او نادرشاهی در لشکر نادرشاه افشار بود که در هنر رزمیدن بی‌نظیر بود و مجالی به فتحعلی‌خان نداد و رییس ایل قاجار، قبل از تصرف مشهد به دست یکی از مخالفانش که مهدی خان یخاری باش بود به قتل رسید. نادرشاه پس از برکناری شاه طهماسب دوم و تاجگذاری، سیاست تند و خشنی را نسبت به ایل قاجار پیش گرفت و راه نفوذ قاجار بسته شد. پس از نادر محمدحسن خان فرزند فتحعلی‌خان قاجار که بر ایل اشاقه باش فرمانروایی داشت مقدمات فرمانروایی بر ایران را مهیا دید. کریمخان زند که در رکاب نادرشاه افشار قانون نظامی آموخته بود پس از قتل نادر در تکاپوی قدرت و زمامداری بود. محمد حسن خان قاجار با ۴۰ هزار نفر مردان جنگی از ترکمانان قاجار و یموت به جنگ با کریم خان پرداخت. اولین برخورد قوای خان قاجار در شمال تهران با نیروی کریم خان به شکست محمدحسن خان منتهی شد و خان قاجار به گرگان بازگشت، اما کار سپاهیان زند در گرگان به مدد قوای ذخیره و نیروی دفاعی دشوار شد. کریم خان وقتی نتوانست کار را یکسره کند به اصفهان بازگشت و جنگ با رقیب دیگر مانند آزاد‌خان افغان پرداخت و در سال ۱۱۶۷ قمری توانست آزادخان را شکست دهد. خان قاجار با ۲۰ هزار نیروی تازه نفس به جنگ با کریمخان زند رفت و توانست سپاه زند را در حوالی اصفهان شکست دهد. کریم خان به شیراز برگشت و آزادخان با باقیمانده نیروی خود به جانب تهران حرکت کرد. خان قاجار که مرکز حکومت خود را در خطر می‌دید، شیراز را رها کرد و به شمال ایران بازگشت. به این ترتیب، خان زند از خطر قطعی نجات یافت. محمد حسن خان قاجار، آزادخان نیمه جان را شکست داد و برای همیشه از صحنه سیاست ایران خارج کرد. خان قاجار پس از غلبه قطعی بر آزادخان قوای خود را برای نابود کردن قدرت زندیه تجدید تجهیز کرد و تلفات سپاه را با استخدام افراد داوطلب ایالات افشار و خمسه جبران کرد و عازم فارس شد. علاوه بر آن جنگجویان افغانی را نیز به خدمت گرفت و از راه آباده و ممسنی به شیراز هم حمله کرد. اما کریم خان، آن شهر را برای حملات قاجار آماده کرده بود. در طول محاصره شهر دسته‌های سپاه زندیه از اطراف به اردوی قاجار حمله می‌برد؛ چون تهیه آذوقه برای خان قاجار مشکل بود، نگرانی و اضطراب در اردو ایجاد کرد، اما آنچه مشکل را افزون می‌کرد رفتار توهین آمیز خان به جنگجویان افغانی بود و در نتیجه جنگجویان افغان به سپاه زند پیوستند. خان قاجار شکست خورد و عازم گرگان شد. محمد حسن خان، دامغان را که راه نفوذ سپاه زندیه به گرگان بود محاصره کرد اما شیخ علی خان زند در تعقیب سپاه قاجار بود و از راه فیروزکوه به ساری حمله و آن شهر را تصرف کرد. سپس روی به گرگان نهاد. خان‌ قاجار دامغان را رها کرد و عازم گرگان شد و در نزدیکی مازندران از سپاه زند شکست خورد و با یاس و نامیدی عازم گرگان شد. محمد علی خان دولو یکی از یخاری باش خان قاجار را دستگیر کرد و کشت و سرش را برای ابراز خدمتگزاری به سردار زند تسلیم کرد و سران محمد حسن خان از ترس انتقام سران یخاری باش به ترکمنان دشت پناه بردند. قتل محمد حسن خان به دست سرای یخاری باش حس کینه شدیدی میان این دو دسته ایل قاجار ایجاد کرد و پس از کسب قدرت فرزندان محمد حسن خان کلیه سران و روسای یخاری باش را از بین بردند. ایل قاجار در راه رسیدن به قدرت تا مرگ کریمخان زند ناکام ماند. انتهای پیام/",
    "label": "فرهنگ"
  },
  {
    "text": "عنوان: فراخوان SeGaP 2021 برای بازی‌سازان و بازی‌پژوهان منتشر شد\nخلاصه: فراخوان پنجمین دوره جایزه بازی‌های جدی1400 (SeGaP2021) منتشر شد تا بازی‌سازان و بازی‌پژوهان علاقه‌مند به تولید و مطالعه در حوزه سرگرمی­ های جدی را دوباره وارد یک فضای رقابتی جذاب و جدی در یکی از مهم ترین رویدادهای صنعت بازی کشور کند.\nمتن: به گزارش خبرگزاری فارس به نقل از روابط عمومی بنیاد ملی بازی‌های رایانه‌ای، جایزه بازی‌های جدی که هرسال توسط بنیاد برگزار می‌شود در این دوره نیز همچون سال گذشته با نگاهی کلان­تر نسبت به سرگرمی های هدفمند و با جذب شبکه‌ای گسترده از حامیان و همکاران، علاوه بر بازی‌های دیجیتال، حامی سایر سرگرمی­ های جدی همچون اتاق فرار، بازی‌های رومیزی یا شبیه ­سازها هم خواهد بود. رویداد  امسال هم در سه بخش اصلی خود یعنی جشنواره بازی جدی سال 1400، هکاتون بازی‌های جدی 1400 و سمپوزیوم بازی‌های جدی 1400 برگزار می‌شود تا تمام بازی‌سازان و بازی‌پژوهان با حضور در این عرصه رقابتی فرصت تازه‌ای برای تولید مقالات و خلق بازی‌های جدید را تجربه کنند و دانسته‌هایشان را با هم به اشتراک بگذارند. بنیاد ملی بازی‌های رایانه‌ای این بار هم با مشارکت حامیانی که سهمی در برگزاری رویداد پنجم جایزه بازی‌های جدی دارند نگاهی ویژه به بخش جذاب ماجرا از نظر شرکت‌کنندگان در این رویداد دارد؛ یعنی بخش جوایز آن که با در نظر گرفتن میلیون‌ها تومان جایزه نقدی انگیزه‌‌های رقابت و شرکت در این رویداد را ایجاد کرده است. افراد و تیم­های علاقه­مند می‌توانند نهایتاً تا روز جمعه مورخ 23 مهر‌ماه 1400 برای بهره‌مندی از این فرصت و شرکت در رویداد به‌صورت فردی یا تیمی ثبت‌نام کنند. قابل توجه است که به‌منظور توانمندسازی و آموزش شرکت‌کنندگان پیش از هکاتون، کارگاه‌های آموزشی تخصصی برگزار خواهد شد که پیش‌نیاز دریافت امتیاز فعالیت نخبگی بنیاد ملی نخبگان و اجباری است. زمان کارگاه‌ها متعاقبا اعلام خواهد شد. برای دانلود فراخوان کامل SeGaP2021 به زبان فارسی، ارسال اثر به جشنواره، ثبت‌­نام فردی یا گروهی در هکاتون و یا ارسال مقاله به سمپوزیوم اینجا کلیک کنید. انتهای پیام/",
    "label": "تفریح و نشاط"
  },
  {
    "text": "عنوان: شیوه جدید توزیع آب زمزم در مسجدالحرام+فیلم\nخلاصه: با توجه به جمع‌آوری محل‌های توزیع آب زمزم به دلیل شیوع کرونا، متولیان مسجدالحرام اقدام به شیوه جدیدی برای توزیع بطری‌های آب زمزم بین زوار خانه خدا کردند.\nمتن: به گزارش خبرنگار حج و زیارت خبرگزاری فارس، سال گذشته همزمان با شیوع کرونا، محل توزیع آب زمزم نیز در مسجدالحرام و مسجدالنبی (ص) جمع‌آوری شدند و پس از مدتی متولیان حرمین شریفین، آب‌های زمزم را در بسته‌بندی‌ و بطری‌هایی بین زوار توزیع می‌کردند.   اکنون در آستانه مراسم حج تمتع و حضور حدود ۶۰ هزار زائر ساکن عربستان، در مسجدالحرام شیوه جدیدی به منظور رفاه زائران پیش‌بینی شده است؛ به طوری که دستگاه الکترونیکی به منظور توزیع آب زمزم بین زائران خانه خدا در محل‌های مختلفی تعبیه می‌شود تا در صورت نیاز بین زائران آب زمزم توزیع شود.  با وجود این دستگاه، دیگر نیازی به حضور متولیان خانه خدا برای توزیع آب زمزم بین حجاج نخواهد بود و قرار است بیش از ۲۰۰ دستگاه در مرحله نخست طی روزهای آینده در مسجدالحرام آب زمزم توزیع کند. به گزارش فارس، امسال هم عربستان همچون سال گذشته از پذیرش زائر خارجی در ایام حج امتناع کرد و هیچ زائر ایرانی در مناسک حج امسال حضور ندارد. این امر در حالی است که سال گذشته این تصمیم سعودی‌ها موجب اعتراض بسیاری از کشورهای اسلامی شده بود اما باز هم عربستان مانع حضور زوار خارجی برای انمجام مناسک حج تمتع شد. انتهای پیام/",
    "label": "فرهنگ"
  },
  {
    "text": "عنوان: دو سهمیه دیگر ایران در المپیک/ داوودی و هاشمی عازم توکیو می‌شوند\nخلاصه: لیست رتبه‌بندی فدراسیون جهانی وزنه‌برداری اعلام شد تا در نهایت علی هاشمی و علی داوودی نمایندگان ایران در المپیک توکیو باشند.\nمتن: به گزارش خبرنگار ورزشی خبرگزاری فارس، پس از کش و قوس‌های فراوان در نهایت فدراسیون جهانی لیست وزنه‌برداران حاضر در المپیک توکیو را صبح امروز (شنبه 22 خرداد ماه) بر اساس رنکینگ و سهمیه قاره‌ای اعلام کرد. بر همین اساس علی هاشمی در دسته 109 کیلوگرم و علی داوودی دسته 109+ کیلوگرم با کسب بیشترین امتیاز در بین وزنه‌برداران ایرانی، نمایندگان کشورمان خواهند بود. علی هاشمی بعد از سیمون ماتیروسیان از ارمنستان، اکبر ژوائف از ازبکستان، تیمور نانیئف از روسیه در رتبه چهارم دسته 109 کیلوگرم قرار گرفت تا بدین ترتیب با کسب سهمیه رنکینگ جهانی ( در جمع 8 وزنه‌بردار برتر) خود را به توکیو برساند.  علی داوودی در دسته 109+ کیلوگرم نیز در رده دوم جدول این وزن جای گرفت تا به صورت مستقیم و کسب سهمیه رنکینگ جهانی در المپیک توکیو حضور داشته باشد.  از سوی فدراسیون کشورمان نام دو وزنه‌بردار بانو برای رنکینگ جهانی و قاره‌ای به فدراسیون بین‌المللی ارسال شده بود که سیده الهام حسینی در رده بیست و چهارم دسته 76 کیلوگرم و پریسا جهانفکریان در رده پانزدهم دسته 87+ کیلوگرم قرار گرفتند.    به گزارش فارس، با توزیع دو سهمیه فدراسیون جهانی وزنه‌برداری به علی داوودی و علی هاشمی، تعداد سهمیه‌های ایران در بازی‌های المپیک توکیو به ۶۳ رسید. تیراندازی با کمان یک، دوومیدانی ۲،  بسکتبال ۱۲، بوکس ۲، کایاک یک، دوچرخه‌سواری یک، شمشیربازی ۴، کاراته ۴، والیبال ۱۲، تیراندازی ۶، تنیس روی میز یک، تکواندو ۲، کشتی ۱۱، روئینگ یک، وزنه‌برداری ۲، نفرات اعزامی به توکیو تا کنون هستند. انتهای پیام/",
    "label": "ورزشی"
  },
  {
    "text": "عنوان: اطلاعیه بنیاد شهید درباره آزمون استخدامی فرزندان شهدا و جانبازان 70 درصد\nخلاصه: اداره کل اشتغال و کارآفرینی بنیاد شهید و امور ایثارگران درباره آزمون استخدامی فرزندان شهدا و جانبازان 70 درصد اطلاعیه‌ای صادر کرد.\nمتن: به گزارش گروه حماسه و مقاومت خبرگزاری فارس، اداره کل اشتغال و کارآفرینی بنیاد شهید و امور ایثارگران درباره آزمون استخدامی فرزندان شهدا و جانبازان ۷۰ درصد اطلاعیه‌ای صادر کرد. در این اطلاعیه آمده است: با توجه به طرح سؤالات متعدد از فرایند پیگیری ثبت نام در دستگاه‌های پذیرفته شده از طرف بسیاری از فرزندان شهدا و فرزندان جانبازان ۷۰ درصد شرکت کننده در آزمون استخدامی ویژه این عزیزان و بروز پاره‌ای از ابهامات در راستای ادامه فرایند ثبت نام و ارائه مدارک و مستندات به دستگاه‌های مربوط برای این افراد ضمن آرزوی موفقیت برای همه ایثارگران در کلیه مراحل استخدامی خود موارد و نکات ذیل جهت آگاهی و شفاف‌سازی اعلام می‌گردد: ۱ـ آن دسته از افرادی که در زمان ثبت نام و بر اساس خود اظهاری بومی بودن خود را تأیید نموده لیکن در اعلام نتیجه مغایرت وجود دارد می‌بایست سریعاً با ارائه مدارک و مستندات (فرم ثبت نام با مشخص بودن وضعیت بومی هر شغل محل، کارت ورود به جلسه و کارنامه آزمون) به بنیاد استان یا شهرستان مراجعه و درخواست خود را اعلام تا این درخواست جهت پیگیری‌های بعدی از ناحیه سازمان سنجش آموزش کشور به اداره کل اشتغال و کارآفرینی بنیاد ارسال گردد. ۲ـ ایثارگرانی که در زمان ثبت نام یکی از شهرها را به عنوان محل سکونت خود و بومی بودن در آن شهر انتخاب نموده ولی در واقع بومی آن شهر نمی‌باشند و یا به هر دلیل نتوانند بومی بودن خود را ثابت نمایند قطعاً در زمان بررسی مدارک ارائه شده پذیرفته نخواهند شد. ۳ـ سازمان سنجش آموزش کشور در کلیه آزمون‌های استخدامی در روز برگزاری فرصتی را به افراد جهت اصلاح اطلاعات خود می‌دهد تا چنانچه مغایرتی بین اطلاعات ثبت شده در زمان ثبت نام با آنچه در کارت ورود به جلسه آمده وجود دارد مراتب را به مسئول مربوطه اطلاع رسانی نموده و آن سازمان نیز اصلاحات لازم را انجام و بر اساس آن نتایج را اعلام می‌نماید. فلذا کسانی که اطلاعات ثبت شده در کارت ورود به جلسه آنان نظیر وضعیت بومی در اولویت‌ها، شغل محل‌ها و دستگاه‌های انتخابی و... مغایرت داشته و در موعد مقرر به هر دلیل اعلام ننموده‌اند امکان اعتراض و پیگیری‌های بعدی را از خود سلب می‌نمایند و سنجش نیز از پذیرش درخواست این‌گونه افراد خودداری می‌نماید. ۴ـ برای هر شغل محل در هر دستگاه شرایط احراز از جمله مقاطع و رشته‌های تحصیلی به طور شفاف اعلام شده بود بنابراین کسانی که شرایط لازم آن شغل محل را نداشته و در آزمون شرکت و پذیرفته شده‌اند، پس از بررسی مدارک ارائه شده و تناقض آن با شرایط احراز شغل محل از طرف دستگاه پذیرفته نخواهند شد. ۵ـ آن دسته از فرزندان شاهد و فرزندان جانبازان ۷۰ درصد که در این آزمون پذیرفته شده لیکن به هر دلیلی در زمان مقرر تعیین شده از طرف درگاه اطلاع رسانی دستگاه مربوطه مدارک و مستندات خود را تحویل نداده و یا از استخدام در آن دستگاه امتناع نمایند به منزله انصراف از ثبت نام در آن دستگاه خواهد بود. ۶ـ به اطلاع آن دسته از ایثارگرانی که در آزمون یاد شده شرکت نموده ولی پذیرفته نشده‌اند می‌رساند مراتب تکمیل ظرفیت و شغل محل‌های خالی مانده دستگاه‌ها در حال اقدام و پیگیری است، لذا با توجه به اینکه تعدادی از افراد پذیرفته شده در این آزمون به دلایلی که در بالا اشاره شد موفق به ثبت نام و ادامه مراحل استخدام در دستگاه‌های مربوطه نمی‌گردند طبعاً شغل محل‌های آنان بلا تصدی خواهد شد که این دستگاه‌ها بایستی پس از اخذ مدارک و مستندات از ایثارگران و مشخص شدن افراد واجد شرایط استخدام نتیجه نهایی را به بنیاد اعلام نمایند. از این رو این دسته از افراد باید منتظر اطلاعیه‌های بعدی سازمان سنجش آموزش کشور در رابطه با چگونگی تکمیل ظرفیت‌ها و شغل محل‌های خالی بمانند. لازم به ذکر است بنیاد از همان روز اعلام نتیجه آزمون از طریق مراجع مربوطه و مکاتبه رسمی با آنان در حال پی‌گیری تکمیل شغل محل‌های خالی است که این امر مستلزم اعلام نهایی نتیجه قطعی افراد پذیرفته شده در دستگاه‌ها می‌باشد و با توجه به توضیحات داده شده بدیهی است انجام فرایند تکمیل ظرفیت ممکن است تا اخذ بازخورد از دستگاه‌ها و اضافه نمودن فرصت‌های استفاده نشده به فرصت‌های موجود و نیز هماهنگی با سازمان اداری و استخدامی و سازمان سنجش آموزش کشور اندکی زمان بر باشد که ایثارگران در این مدت لازم است مرتباً سایت سنجش را رصد نمایند. ۷ـلازم به توضیح است کلیه ضوابط و شرایط اعلام شده از طرف سازمان سنجش آموزش کشور در دفترچه راهنمای این آزمون از جمله شرایط عمومی استخدامی، شرایط احراز شغل محل‌ها، تاریخ دقیق فارغ‌التحصیلی افراد شرکت کننده در آزمون و... لازم‌الاجرا بوده و کلیه متقاضیان قبل از ثبت نام می‌بایست واجد هریک از این شرایط بوده و چنانچه هر یک از شرایط اعلام شده با وضعیت فرد متقاضی مغایرت داشته باشد در هر مرحله از آزمون و یا ثبت نام از طرف دستگاه مربوطه یا سازمان اداری و استخدامی کشور از ادامه فرایند استخدام جلوگیری به عمل خواهد آمد و بدیهی است مسئولیت آن به عهده فرد ایثارگر خواهد بود. ۸ـ پذیرفته شدگان این آزمون مصاحبه استخدامی ندارند و فقط از طریق دستگاه مربوطه مراحل گزینش را طی خواهند کرد. ۹ـ با توجه به پخش شایعات و اخبار نادرست و تأیید نشده از طرف بعضی از افراد غیر مسئول در سایت‌ها و شبکه‌های اجتماعی یا گروه‌های ایثارگری و ایجاد تشویش و اضطراب در بین ایثارگران عزیز، یادآوری و تأکید می‌گردد کلیه اخبار و اطلاعیه‌های مربوط به این آزمون از جمله نتایج آزمون، تاریخ ارائه مدارک و مستندات، تکمیل ظرفیت و... صرفاً از طریق سایت سازمان سنجش آموزش کشور، پایگاه اطلاع رسانی ایثار و نیز درگاه اطلاع رسانی دستگاه‌هایی که ایثارگران مشمول در آن پذیرفته شده‌اند، اطلاع رسانی می‌گردد. لذا از همه فرزندان شهدا و فرزندان جانبازان ۷۰ درصد تقاضا می‌گردد اخبار مربوط به این آزمون را از مراجع ذکر شده به طور جدی و مستمر پی‌گیری و بر اساس اخبار مستند و صحیح مراحل استخدامی خود را دنبال نمایند. ۱۰ـ شایان ذکر است آزمون برگزار شده اولین آزمون استخدامی ویژه فرزندان شهدا و فرزندان جانبازان ۷۰ درصد بوده و با توجه به صراحت حکم بند «ج» ماده ۸۷ قانون برنامه ششم توسعه و الزام دولت به جذب و استخدام همه مشمولین این بند قانونی تا پایان برنامه ششم توسعه، پی‌گیری جدی جهت برگزاری آزمون بعدی و ساماندهی شغلی سایر مشمولین این بند در دستور کار بنیاد شهید و امور ایثارگران است. انتهای پیام/",
    "label": "فرهنگ"
  },
  {
    "text": "عنوان: اسامی تیم ملی فوتبال برای دیدار با امارات و کره جنوبی اعلام شد\nخلاصه: اسامی تیم ملی فوتبال برای دیدار با امارات و کره جنوبی اعلام شد\nمتن: به گزارش خبرگزاری فارس، اسامی تیم ملی فوتبال کشورمان برای مصاف با امارات و کره جنوبی برای راه یابی به جام جهانی فوتبال قطر اعلام شد. اسامی بازیکنان به شرح زیر است: دروازه بان: علیرضا بیرانوند، امیر عابدزاده و پیام نیازمند مدافعان: حسین کنعانی زادگان، شجاع خلیل زاده، مجید حسینی، سیاوش یزدانی، صادق محرمی، احسان حاج صفی، امید نورافکن، میلاد محمدی، صالح حردانی هافبک ها: سعید عزت اللهی، میلاد سرلک، احمد نوراللهی، سامان قدوس، وحید امیری، علی قلی زاده، علیرضا جهانبخش، مهدی ترابی، یاسین سلمانی مهاجمان: کریم انصاری فرد، کاوه رضایی، مهدی قائدی، سردار آزمون و مهدی طارمی شاگردان اسکوچیچ ابتدا در تاریخ پنج شنبه 15 مهر به مصاف میزبان خود، تیم ملی امارات می روند و سه شنبه 20 مهرماه در ورزشگاه آزادی از ساعت 17 میزبان کره جنوبی خواهند بود. تیم ملی فوتبال ایران که در دو بازی نخست خود توانست با غلبه بر سوریه و عراق با 6 امتیاز به صدر جدول رده بندی صعود کند، شانس نخست صعود مستقیم به جام جهانی از گروه A است. انتهای پیام/",
    "label": "ورزشی"
  },
  {
    "text": "عنوان: چهارمین سوگواره هنری «اربعین»/ مسجدی که کارش بین‌المللی شد\nخلاصه: دبیر چهارمین سوگواره هنری اربعین گفت: هدف امسال ما، معرفی رویداد جهانی اربعین و گره زدن آن با مسئله ظهور به وسیله زبان رسای هنر است.\nمتن: خبرگزاری فارس - زهره محمدی: سالار شفایی دبیر چهارمین سوگواره هنری اربعین در گفت‌وگو با خبرنگار حوزه مسجد و هیأت خبرگزاری فارس اظهار داشت: این رویداد هنری به همت مسجدالمتقین تهران (واقع در محله آیت‌الله صدر) و با هدف معرفی این رویداد جهانی و گره زدن آن با مسئله ظهور امام زمان(عج) به وسیله زبان رسای هنر برگزار می‌شود. تصویر حسرت زیارت در سال‌های گذشته وی با اشاره به اینکه آئین رونمایی از پوستر سوگواره روز ۲۷ شهریورماه به صورت مجازی در مسجدالمتقین برگزار شد، گفت: در دو سال گذشته به محدودیت‌های ناشی از کرونا زائران نتوانستند همرزچون قبل راهی سرزمین عراق شوند. به دلیل همین محدودیت‌ها و حسرت زیارت اربعین، محور ارسال آثار به این سوگواره بود. درصدد بودیم با زبان هنر حسرت جاماندگان را تصویر کنیم. شفایی ادامه داد: در سوگواره سال گذشته آثار خوبی به دست ما رسید و علی‌رغم اطلاع رسانی محدود در بخش بین‌الملل نیز سه اثر دریافتی داشتیم. موضوعات سوگواره امسال دبیر سوگواره هنری اربعین درباره موضوعات سوگواره اربعین امسال، بیان کرد: امسال شورای سیاستگذاری این رویداد هنری به تناسب تقاضاها چهار موضوع «اربعین و ظهور»، «زیبایی‌های راهپیمایی اربعین»، «دلتنگی و حسرت جاماندگان» و «ویروس منحوس کرونا» است. وی درباره رشته‌های سوگواره گفت: متون ادبی شامل شعر و دل نوشته، فیلم و عکس شامل فیلم کوتاه، نماهنگ و عکس، پادکست برای اولین دوره به عنوان رسانه‌ای نوپدید و بخش ویژه کودکان شامل شعرخوانی، مداحی و نقاشی رشته‌های چهارمین سوگواره هنری اربعین را تشکیل می‌دهد.   آخرین مهلت ارسال آثار شفایی از همکاری فرهنگسرای ارسباران در برگزاری این دوره از سوگواره خبر داد و گفت: آخرین مهلت ارسال آثار به این سوگواره پنجشنبه، ۱۵ مهرماه است و به بهترین آثار ارسالی جوایز ارزنده‌ای اعطاء می‌شود. دبیر سوگواره هنری اربعین با بیان اینکه پوستر و فراخوان امسال به زبان عربی برای بخش بین‌الملل هم صادر شده است، افزود: علاقه‌مندان به شرکت در این سوگواره می توانند آثارشان را از طریق شماره ۰۹۳۹۲۰۰۵۹۹۲ در پیام‌رسان‌های بله، واتس آپ و یا آیدی تلگرام @kara4128 ارسال کنند. ارسال ٣۵٠ اثر در سال قبل وی در پایان خاطرنشان کرد: در سومین دوره سوگواره در سال گذشته که با محور حسرت زیارت اربعین برگزار شد، شاهد رشد سه برابری شرکت کنندگان بودیم ودر مجموع ٣۵٠ اثر در بخش‌های ادبی، فیلم کوتاه و نماهنگ و کودک به دبیرخانه رسید و مورد ارزیابی داوران قرار گرفت. خبرنگار: زهره محمدی انتهای پیام/",
    "label": "فرهنگ"
  },
  {
    "text": "عنوان: بازگشایی موزه صنایع‌دستی معاصر ایران در سعدآباد/ثبت ملی 15 میراث طبیعی در خراسان رضوی\nخلاصه: مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی از بازگشایی موزه صنایع‌دستی معاصر ایران پس از حدود ۱۳ سال خبر داد.\nمتن: به گزارش خبرنگار تفریح و نشاط خبرگزاری فارس، مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی از بازگشایی موزه صنایع‌دستی معاصر ایران پس از حدود ۱۳ سال خبر داد. ویدا توحدی با اعلام این خبر گفت: از سال ۱۳۷۳ در ساختمان مرکزی سازمان صنایع‌دستی وقت، واقع در میدان ولی عصر تهران مجموعه‌­ای نفیس و برگزیده از بهترین آثار صنایع‌دستی استادان بنام و صاحب‌­سبک خریداری شده بود که از سال ۱۳۷۹ تا ۱۳۸۵ به ساختمان ولنجک انتقال یافت. مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی افزود: این آثار از سال ۱۳۸۵ تا ۱۳۸۶ در یک طبقه از موزه ظروف به نمایش درآمد اما به دلایلی در سال ۱۳۸۷ تمام آثار، جمع‌آوری شده و  در مخازن قرار گرفتند و همین امر موجب شد بسیاری از آن­ها که نفیس و فاخر بودند، به علت شرایط نامناسب نگهداری، آسیب دیده و تخریب شوند. توحدی گفت: تعداد آثار بالغ بر هزار اثر است که می‌توان حدود ۴۰۰ اثر را فاخر، نفیس و برگزیده محسوب کرد. وی اضافه کرد: در سال­ ۱۳۹۹ عزمی در مسئولان امر برای احیا و بازگشایی موزه ­ای با این آثار در مجموعه فرهنگی تاریخی سعدآباد پدید آمد و پس از بررسی‌­ها و رایزنی‌­های تخصصی، سرانجام مقرر شد فضایی مناسب در مجموعه مذکور برای این منظور اختصاص داده و در کمترین زمان ممکن برای بهره‌برداری آماده شود. مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی، ادامه داد: خوشبختانه در حال حاضر تمام امور اصلی به انجام رسیده و در آینده­‌ای نزدیک شاهد بازگشایی این موزه خواهیم بود. وجود چنین موزه­‌ای، علاوه بر افزایش اعتبار صنایع‌دستی معاصر، کانونی محوری به‌منظور پژوهش و دریافت الگوی مناسب با زمان کنونی برای دانشجویان و علاقه­‌مندان مربوطه نیز خواهد بود. ثبت ملی 15 میراث طبیعی در خراسان رضوی در نامه علی‌اصغر مونسان وزیر سابق میراث‌فرهنگی، گردشگری و صنایع‌دستی به محمدصادق معتمدیان استاندار خراسان رضوی آمده است: «در اجرای تبصره ماده ۲ قانون تشکیل سازمان میراث‌فرهنگی کشور مصوب دی‌ماه ۱۳۸۲ و آیین‌نامه اجرایی آن، مصوب چهارم مرداد ۱۳۸۴ به شماره ۲۶۹۷۵/ت ۳۲۹۲۵ه، هیئت محترم وزیران با موضوع ثبت میراث طبیعی ارزشمند کشور در فهرست میراث طبیعی ملی «درخت چنار کهنسال مسجد خورک کاخک» واقع در استان خراسان رضوی، شهرستان گناباد، ورودی شهرکاخک، جنب مسجد خورک کاخک پس از تشریفات قانونی لازم به شماره ۸۹۷ مورخ ۱۴۰۰/۳/۲۵ در فهرست میراث طبیعی ملی کشور به ثبت رسید، ابلاغ می‌شود. اثر مذکور ضمن رعایت حقوق مالکانه، تحت نظارت و حمایت این وزارت است و تدوین ظوابط حفاظتی و تعیین عرصه و حریم این اثر بر عهده این وزارت خواهد بود، هرگونه دخل و تصرف یا اقدام و عملیاتی که منجر به تخریب یا تغییر در اصالت اثر شود، ممنوع است.» همچنین مونسان در دیگر نامه‌های مشابه و جداگانه ثبت ملی ۱۴ اثرطبیعی ملی را به استاندار خراسان رضوی ابلاغ کرده است که عناوین آثار و نشانی و مشخصات ثبت ملی آن‌ها عبارت است از: ۱. «درخت چنار کهنسال میدان کاخک» واقع در شهرستان گناباد، شهر کاخک به شماره ۸۱۴ مورخ ۹۹/۱۲/۳ ۲. «درخت سرونوش کهنسال صیف‌اله سنو» واقع در شهرستان گناباد، بخش کاخک، دهستان زیباد، روستای سنو به شماره ۸۱۵ مورخ ۹۹/۱۲/۳ ۳. «درخت ارس کهنسال آرچای بی‌بی‌» به شماره ۸۱۶ مورخ ۹۹/۱۲/۳ ۴. «درخت چنار کهنسال اردوغش» واقع در شهرستان نیشابور، بخش زبرخان، دهستان اردوغش، روستای اردوغش، به شماره ۸۱۷ مورخ ۹۹/۱۲/۳ ۵. «درخت چنار کهنسال روستای چناران» واقع در شهرستان نیشابور، بخش زبرخان، دهستان زبرخان، روستای چناران، به شماره ۸۱۸ مورخ ۹۹/۱۲/۳ ۶. «درخت چنار کهنسال روستای برج» واقع در شهرستان نیشابور، بخش زبرخان، دهستان اردوغش، روستای برج، به شماره ۸۱۹ مورخ ۹۹/۱۲/۳ ۷. «درخت ارس کهنسال بزنگان» واقع در شهرستان سرخس، بخش مرزداران، دهستان گل بی‌بی، روستای بزنگان، به شماره ۸۸۸ مورخ ۱۴۰۰/۳/۲۵ ۸. «درخت توت کهنسال جوی پیرعلی قنات قصبه» واقع در شهرستان گناباد، بخش مرکزی، شهرگناباد، به شماره ۸۸۹ مورخ ۱۴۰۰/۳/۲۵ ۹. «درخت توت کهنسال خواجه اختیار گناباد» واقع در شهرستان گناباد، بخش مرکزی، جنوب شهر گناباد، به شماره ۸۹۰ مورخ ۱۴۰۰/۳/۲۵ ۱۰. «پدیده زمین شناختی کمر مقبولا (تافونی)» واقع در شهرستان بینالود، بخش طرقبه، دهستان طرقبه، ۷۵۰ متری شمال غربی روستای کلاته قد قدر، به شماره ۸۹۲ مورخ ۱۴۰۰/۳/۲۵ ۱۱. «درخت توت کهنسال مسجد سادات گناباد» واقع در شهرستان گناباد، بخش مرکزی، جنوب شهر گناباد، به شماره ۸۹۳ مورخ ۱۴۰۰/۳/۲۵ ۱۲. «درخت چنار کهنسال روچی» واقع در شهرستان گناباد، بخش کاخک، دهستان زیبد، روستای روچی، به شماره ۸۹۴ مورخ ۱۴۰۰/۳/۲۵ ۱۳. «درخت چنار کهنسال قنات فودنجان» واقع در شهرستان گناباد، بخش کاخک، دهستان زیبد، روستای فودنجان به شماره ۸۹۵ مورخ ۱۴۰۰/۳/۲۵ ۱۴. «درخت چنار کهنسال کنار فنجان کاخک» واقع در شهرستان گناباد، بخش مرکزی، ورودی شهر کاخک، جنب مسجد خورک کاخک، به شماره ۸۹۶ مورخ ۱۴۰۰/۳/۲۵ فاز سوم پروژه مطالعه و حفاظت مجسمه نادرشاه پرستو نعیمی طرئی، راهبر تخصصی پروژه مطالعه و حفاظت مجسمه نادرشاه واقع در مجموعه باغ نادری مشهد، گفت: این پروژه بزرگ میان رشته‌ای با پیشنهاد اداره کل میراث‌فرهنگی، صنایع‌دستی و گردشگری استان خراسان‌رضوی و حمایت اداره کل موزه‌ها، توسط پژوهشگاه میراث‌فرهنگی و گردشگری در سال ۱۳۹۴ کلید خورد. وی با بیان اینکه در فاز نخست پروژه ضمن جمع‌آوری سوابق موجود، مراحل مستند‌نگاری از اثر با تجهیزات به روز و شیوه‌های ممکن انجام شد تصریح کرد: در فاز دوم سال ۱۳۹۵ تمامی مطالعات علمی و تخصصی لازم با هدف تشخیص آسیب‌ها و ارزیابی وضعیت اثر برای برنامه‌ریزی‌های مورد نیاز حفاظتی، توسط متخصصان مرتبط درون سازمانی در پژوهشکده حفاظت و مرمت آثار تاریخی‌فرهنگی صورت گرفت. این پژوهشگر خاطرنشان ساخت: پروژه مطالعه و حفاظت مجسمه نادرشاه واقع در مجموعه باغ نادری مشهد در سال پژوهشی ۹۹-۹۸ در فاز جدیدی با هدف برنامه‌ریزی کنترل خوردگی و تقویت شرایط سازه به لحاظ ترک‌های تنشی با استناد به مطالعات پیشین برنامه‌ریزی شده است. وی گفت: در این راستا در فاز سوم پروژه، ضمن تکمیل اطلاعات تخصصی از پاتین سطح، مدلسازی استاتیکی و دینامیکی مجسمه و انجام محاسبات مهندسی بیشترین تنش وارده و تخمین عمر مجسمه از ناحیه ترک‌های مذکور، تمامی مطالعات تخصصی مورد نیاز برای ارزیابی ایمنی شیوه‌های ممکن در ترمیم و کنترل خوردگی ترک‌های تحت تنش با تهیه و شبیه‌سازی آلیاژ مجسمه و انجام عملیات پیش‌بینی شده جوش ذوبی، لحیم سخت، لحیم نرم و چسب کاری با همکاری دانشگاه صنعتی شریف و تحت نظارت پژوهشکده حفاظت و مرمت آثار تاریخی‌فرهنگی انجام گرفته است. انتهای پیام/",
    "label": "تفریح و نشاط"
  },
  {
    "text": "عنوان: لاپورتا: من افتخار را به باشگاه بازمی‌گردانم / مسی نشان داد چقدر عاشق بارسلوناست\nخلاصه: رئیس جدید باشگاه بارسلونا پس از پیروزی در انتخابات از کرویف و لئو مسی تمجید کرد و از آینده باشگاه صحبت کرد.\nمتن: به گزارش خبرگزاری فارس، خوان لاپورتا پس از برنده شدن در انتخابات بارسلونا اظهار داشت: امروز روز خاصی در باشگاه است. ما با این انتخابات نشان دادیم که فراتر از یک باشگاه فوتبال هستیم. به نظرم این انتخابات مهمترین انتخابات تاریخ بارسلونا بود. وی ادامه داد: می‌خواهم از یوهان کرویف تشکر کنم که دیگر در میان ما نیست. کرویف همیشه الهام بخش همه چیز در بارسلونا بوده و راه او ادامه خواهد داشت. لاپورتا گفت: حضور مسی به همراه پسرش در انتخابات باشگاه نشان می‌دهد که چقدر این بازیکن عاشق باشگاه است. ما یک خانواده بزرگ هستیم و بهترین‌ها را در اختیار داریم. وی ادامه داد: من می‌خواهم خوشحالی و شادی به بارسلونا بازگردد و مطمئنم به افتخار خواهیم رسید. زنده باد بارسلونا، زنده باد کاتالونیا. انتهای پیام/",
    "label": "ورزشی"
  },
  {
    "text": "عنوان: همایش سراسری نوحه «جامه‌دران» فراخوان داد\nخلاصه: پنجمین همایش سراسری نوحه «جامه دران» به مدت 3 روز و در قالب کارگاه‌های تخصصی و جلسات تبادل نظر در پاییز پیش رو برگزار خواهد شد.\nمتن: به گزارش خبرنگار حوزه مسجد و هیأت خبرگزاری فارس، پنجمین همایش سراسری نوحه «جامه دران» به مدت ۳ روز و در قالب کارگاه‌های تخصصی و جلسات تبادل نظر در پاییز پیش رو به همت مجمع شاعران اهل بیت(ع) و سازمان بسیج مداحان برگزار خواهد شد. این همایش مانند دوره‌های قبل میزبان اساتید، فعالان و صاحب‌نظران عرصه نوحه خواهد بود. دبیرخانه این همایش در اطلاعیه‌ای برای فراخوان این همایش اعلام کرده است: علاقه مندان به شرکت در این همایش می‌توانند حداکثر ۳ نمونه از آثار عاشورایی خود را در قالب زمزمه، نوحه، زمینه، واحد و شور از طریق پیام رسان واتسآپ به شماره ۰۹۳۷۳۶۴۵۵۶۵ ارسال کنند.  علاقه‌مندان باید به همراه فایل صوتی متن آثار خود را تا پایان مهرماه ارسال کنند. در اختتامیه همایش از صاحبان آثار برگزیده تجلیل خواهد شد. برای کسب اطلاعات بیشتر می‌توان با شماره ۰۲۱۸۸۹۲۳۵۵۶ تماس حاصل کرد. انتهای پیام/",
    "label": "فرهنگ"
  },
  {
    "text": "عنوان: اینجا کام دیابتی‌ها هم شیرین می شود/قنادی ای به قدمت یک قرن+ فیلم\nخلاصه: لا به لای مغازه های لاستیک فروشی،‌ ماهی فروشی و ابزار فروشی، شیرینی فروشی ای به قدمت یک قرن جا خوش کرده، جایی که هنگام گذر از آن بوی شیرینی و عطر وانیل مشامتان را قلقلک می دهد.\nمتن: خبرگزاری فارس؛ سعیده اسدیان: اینجا چهارراه سرچشمه است،‌ محله ای در قلب بافت قدیمی پایتخت که در هیاهوی ساخت و سازهای مدرن، همچنان حال و هوای سنتی خود را حفظ کرده است. جایی که لا به لای مغازه های لاستیک فروشی،‌ ماهی فروشی و ابزار فروشی اش، شیرینی فروشی ای به قدمت یک قرن جا خوش کرده، مغازه ای در سمت چپ خیابان مصطفی خمینی با تابلویی بزرگ که روی آن نام «قنادی بهار» حک شده و هنگام گذر از آن بوی شیرینی و عطر وانیل مشامتان را قلقلک می دهد.  شیرینی هایی به قدمت یک قرن این قنادی در سال  1307 توسط حاج اکبر ماها تأسیس و در سال 1317 به صورت رسمی و به عنوان یک شیرینی فروشی معروف شناخته شد،‌ پس از فوت حاج اکبر این قنادی به پسران او یعنی حاج غلامرضا،‌ حاج علی و حاج حسین رسید که در حال حاضر فقط حاج حسین در قید حیات است. آخرین بازسازی آن 20 سال پیش صورت گرفته، کسی به طور دقیق علت نامگذاری قنادی «بهار» را نمی داند اما فرضیه ها مبنی بر نزدیکی آن به میدان بهارستان بوده، چون غیر از این نه نام فرزندی بهار بوده و نه حتی شروع به کار قنادی در فصل بهار بوده است.  شیرینی معروف «پادرازی» که این روزها در بسیاری از شیرینی فروشی های پایتخت می بینیم، در قنادی بهار جان گرفت و از همین جا به قنادی های دیگر رسید. در ماه رمضان عطر گلاب و زعفران خالص صف طرفداران زولبیا و بامیه را در جلوی قنادی طویل تر می کند تا جایی که گاهی ساعت کاری این شیرینی فروشی را به 12 شب می کشاند. باقلواهای 65 ساله پیرمردِ قناد امروز نهم فروردین ماه 1400 است، همزمانی نوروز با نیمه شعبان باعث شده قنادی شلوغ تر از همیشه باشد، به محض ورود به مغازه کیک های خوش رنگ و لعاب ویترین جلوی در نظرم را جلب می کند.  روی به رویم مردی میانسال در حال وزن کشی جعبه های شیرینی است، یخچال شیرینی های خشک تقریباً خالی شده، خانمی به دنبال نان خامه ای و شیرینی آلمانی ویترین ها را برانداز می کند. بوی شیرینی هوش از سرم پرانده و بی صبرانه منتظرم تا وارد آشپزخانه ای شوم که سینی های شیرینی از آنجا بیرون می آید. حسین ملکان، مدیر تولید شیرینی فروشی به استقبالم می آید تا با هم سری به سالن تهیه شیرینی های خشک بزنیم، از پله ها پایین می روم و وارد محوطه ای می شوم که حدود 10 نفر در آنجا مشغول تهیه شیرینی هستند،‌ پیرمردی گوشه سالن  در حال تهیه باقلواست،‌ گوش هایش کمی سنگین است و صدای دستگاه های شیرینی پزی هم مزید بر علت شده تا بلندتر صحبت کنم.  می پرسم چند سال است مشغول این کار هستید که در پاسخ می گوید: «65 سال است که باقلوا درست می کنم و حدود 40 سال است که در اینجا مشغول به کار هستم.» بعد کمی از مواد باقلوا را کف دستم می ریزد و با چشیدنش انگار که تمام وجودم شیرین می شود. از لطیفه و ناپلئونی تا نخودچی و سپه سالاری گوشه دیگری سه نفر از پرسنل مشغول تهیه شیرینی شکری هستند، مرد میانسالی در حال قیف زدن شیرینی های برنجی روی سینی فر است و پسر جوانی پشت سرش سیاهدانه ها را روی شیرینی می ریزد.  به شیرینی های داخل فر نزدیک می شوم و حرارت و بوی خوشی به صورتم می خورد،‌ در راهرویی دیگر دو نفر از شیرینی پزهای قدیمی قنادی مشغول تهیه شیرینی محبوب و خوشمزه ای به نام «نخودچی هستند. فرآیند تهیه شیرینی ها برایم جذاب است، از ملکان در خصوص انواع شیرینی های تهیه شده در این قنادی سؤال می کنم که می گوید: «قنادی بهار از دو سالن شیرینی تر و کیک و سالن شیرینی خشک تشکیل شده، ضمن اینکه در قسمتی جداگانه به نام «نان چینی» شیرینی ها داخل جعبه قرار می گیرند.  ما در اینجا انواع و اقسام شیرینی های تر و خشک را داریم، از کیک تولد، شیرینی لطیفه، ناپلئونی‌، رولت و نان خامه ای گرفته تا دانمارکی، پاپیونی، زبان، پادرازی، بیسکوئیتی، نخودچی، برنجی،‌ آلمانی و سپه سالاری. همچنین انواع کیک های تازه مثل کیک یزدی، کیک شیرازی، کیک زعفرانی و کیک هویج هم عرضه می شود،‌ ضمن اینکه یک نوع شیرینی مختص قنادی به نام شیرینی تسمه ای یا کنجدی داریم که با انواع مغزها تهیه و داخل آن با ارده پُر می شود.»  کرونا رمق شیرینی فروشی ها را کشید ملکان با بیان اینکه این قنادی علاوه بر چند شعبه در تهران،‌ یک شعبه هم در کاظمین عراق دارد، می گوید: « ما در اینجا حدود 70 نیروی مستقیم و به طور تقریبی 20 نیروی غیر مستقیم داریم،‌ آشپزخانه از 8:30 صبح تا 17 فعال است البته در مواقعی که سفارش ها زیاد باشد یا ایام عید تا 9 شب هم کار می کنیم. فروشگاه هم از 8صبح باز است و در برخی مناسبت ها تا ساعت 1 بامداد هم در حال پاسخگویی به مشتریان هستیم. وی از تأثیر کرونا بر کسب و کارشان می گوید: «تا قبل از کرونا ما روزی 3 تا 4 عروس وداماد داشتیم که برای انتخاب کیک و شیرینی به ما مراجعه می کردند اما الان شاید ماهی 2 نفر برای سفارش عقد و عروسی به اینجا بیایند.  هیأت های مذهبی هم یکی دیگر از مشتریان ما بودند که با تعطیلی شان رونق کار ما هم کمتر شد، وقتی عروسی و شادی نباشد شیرینی فروشی ها جان ندارند، ما سال سختی را طی کردیم و امیدواریم امسال با پایان کرونا مراسم جشن و شادی بیشتر شود. اینجا دنیای تجربه است مدیر تولید این شیرینی فروشی از دنیای تجربه در این قنادی می گوید: «هر نیرویی که وارد مجموعه ما می شود تا زمانی که خودش توان داشته باشد اینجا کار می کند حتی بعد از بازنشستگی،‌ به همین جهت ما اینجا پرسنل قدیمی زیاد داریم، مثلاً در بخش ترسازی نیرویی با سابقه 45 سال داریم یا در بخش شیرینی های خشک نیرویی داریم که بیش از 50 سال سابقه کار دارد،‌ این افراد دنیای تجربه هستند که ما تلاش می کنیم از آن ها استفاده کنیم. به همین جهت هم متد شیرینی پزی در اینجا نسبت به سال های اولیه تغییری نکرده است.» ملکان رمز موفقیت در این شیرینی فروشی را استفاده از مواد اولیه مرغوب و قیمت مناسب شیرینی ها می داند و می گوید: «کسی اجازه ندارد مواد اولیه درجه دو را وارد مغازه کند،‌ تمامی مواد اولیه ابتدا امتحان می شوند و در صورتی که کیفیت لازم را نداشته باشند آنها را برگشت می زنیم.»  کام دیابتی ها شیرین شد وی یکی از اتفاقات خوب در این قنادی را تهیه شیرینی برای افراد دیابتی می داند: «ما اولین مبدع شیرینی های بدون قند هستیم، اینجا تمام شیرینی های موجود هم تر و هم خشک به صورت رژیمی هم عرضه می شود،‌ در حال حاضر این شیرینی ها در شعبه مرکزی موجود است و پس از تعطیلات نوروز در سایر شعب هم عرضه خواهد شد. ما در این روش،‌ ایزومالت را جانشین شکر کرده ایم، این شیرینی ها تأثیری روی انسولین خون ندارد، اثر تخریبی روی دندان ها نمی گذارد و به علت کالری کم افزایش وزن ایجاد نمی کند.» در ادامه ویدیویی کوتاه از این شیرینی فروشی را می بینید: انتهای پیام/",
    "label": "تفریح و نشاط"
  },
  {
    "text": "عنوان: ۱۲۰۰ نوجوان مداح در پانزدهمین آیین تجلیل از «نوگلان حسینی» شرکت کردند\nخلاصه: 1200 دانش‌آموز مداح از سراسر کشور در پانزدهمین آیین «نوگلان حسینی» شرکت کرده و پس از راستی‌آزمایی نفرات راه‌یافته به بخش مقدماتی معرفی می‌شوند.\nمتن: به گزارش خبرگزاری فارس، با اتمام مهلت ارسال ویدئوها جهت شرکت در پانزدهمین آیین تجلیل از نوگلان حسینی از سوی دانش‌آموزان سراسر کشور، مراحل بازبینی آثار به منظور انتخاب مداحان نوجوان برگزیده برای حضور در بخش مسابقه آغاز شد. هیئت انتخاب پانزدهمین آیین «نوگلان حسینی» مشتمل بر محمد امانی مهر، محمود تاری، سعید نسیمی، محمد صادقی، حسین صیامی و حامد بهبود پس از بازبینی فیلم‌های ارسال شده از سراسر کشور، نفرات شاخص را برای حضور در مرحله راستی‌آزمایی دعوت کرده و منتخبین برای حضور در بخش مقدماتی این رویداد انتخاب خواهند شد. براساس گزارش دبیرخانه پانزدهمین «نوگلان حسینی» حدود ۱۲۰۰ شرکت‌کننده از ۳۱ استان و ۱۴۸ شهرستان در این رویداد ثبت‌نام کرده و ویدئوهای خود را ارسال کردند. این آمار حاکی از افزایش ۸۰ درصدی شرکت‌کنندگان نسبت به دوره قبلی «نوگلان حسینی» است. استان‌های تهران، اصفهان، خراسان رضوی، البرز و قم بیشترین شرکت‌کننده را داشته و ۷۸۹ ویدئو از سوی نوجوانان مداح تهرانی ارسال شده است. با انجام مراحل بازبینی از سوی هیئت انتخاب، ۴۸ دانش‌آموز از دوره اول مقطع ابتدایی به مرحله راستی‌آزمایی که به صورت حضوری و غیرحضوری برگزار می‌شود راه پیدا کردند. علاوه بر این، ۳۲ دانش‌آموز از دوره دوم مقطع ابتدایی، ۶۶ نفر از متوسطه اول و ۴۰ مداح نوجوان از مقطع متوسطه دوم به مرحله راستی‌آزمایی راه پیدا کرده‌اند. مرحله راستی‌آزمایی از فردا ۲۲ شهریورماه به مدت ۳ روز برگزار می‌شود و شرکت‌کنندگان تهرانی در فرهنگسرای اندیشه حضور پیدا کرده و شرکت‌کنندگان شهرستانی به شیوه برخط (آنلاین) راستی‌آزمایی می‌شوند. ضبط برنامه تلویزیونی پانزدهمین آیین تجلیل از «نوگلان حسینی» از روز چهارشنبه ۲۴ شهریورماه به همت شبکه قرآن و فرهنگسرای اندیشه آغاز می‌شود. نفرات راه‌یافته به بخش مسابقه به زودی از سوی دبیرخانه «نوگلان حسینی» واقع در فرهنگسرای اندیشه اعلام شده و نفرات برگزیده نیز از سراسر کشور دعوت خواهند شد. به همت بسیج مداحان و با هماهنگی‌های صورت گرفته تمامی خدمات برای اسکان شرکت‌کنندگانی که از شهرستان‌ها و استان‌های مختلف به این آیین سوگواری دعوت می‌شوند، فراهم شده است. پانزدهمین آیین تجلیل از نوگلان حسینی با هدف شناسایی و معرفی استعدادهای برتر مداحی و روضه‌خوانی از بین نوجوانان سراسر کشور به همت فرهنگسرای اندیشه، با همکاری شبکه قرآن و با مشارکت سازمان دانش آموزی شهر تهران، خانه مداحان، ستاد هماهنگی کانون‌های فرهنگی هنری مساجد کشور، اتحادیه انجمن دانش‌آموزی و بسیج مداحان برگزار می‌شود. انتهای پیام/",
    "label": "فرهنگ"
  },
  {
    "text": "عنوان: رقابت تنیسورهای ایران از فردا در دیویس کاپ / در آرزوی بازگشت به گروه 3\nخلاصه: تیم ملی تنیس کشورمان از فردا مسابقات خود را در گروه 4 آسیا و اقیانوسیه دیویس کاپ آغاز می‌کند.\nمتن: به گزارش خبرگزاری فارس، مراسم قرعه کشی رقابت‌های گروه ۴ آسیا و اقیانوسیه امروز در محل مسابقات برگزار و نمایندگان کشورمان با تیم‌های قرقیزستان، کامبوج و یمن هم گروه شد. تیم های امارت، عربستان سعودی، گوام و بحرین در یک گروه و تیم‌های ترکمنستان، عمان، عراق، مغولستان نیز در گروه دیگر حضور دارند. پس از انجام بازی‌ها و خروج ۲ نماینده از هر گروه برای جلوگیری از تبانی مجدد روز جمعه مسابقات قرعه کشی می‌شود. مسابقات گروه ۴  آسیا و‌اقیانوسیه از ۲۶ مهر ماه تا یکم آبان با حضور کشورهای  ایران، بحرین، کامبوج، گوام، عراق، قرقیزستان، مغولستان، عمان، عربستان، سنگاپور، ترکمنستان، یمن و امارات برگزار و از بین تیم‌های برتر ۳ تیم به گروه ۳ آسیا و‌اقیانوسیه صعود می‌کنند. اکبر طاهری را به عنوان سرمربی فرشاد طلاور مربی، امیر اکبری بدنساز و فرزین ضیا آذری به عنوان سرپرست تیم ملی کشورمان را با ترکیب انوشا شاهقلی، حمیدرضا نداف، امیرحسین بادی، ، سینا مقیمی ، علی یزدانی و سامیار الیاسی همراهی می‌کنند. انتهای پیام/",
    "label": "ورزشی"
  },
  {
    "text": "عنوان: آتش بس موقت بین پرسپولیس و کارگزار/ قرارداد ادامه دارد\nخلاصه: باشگاه پرسپولیس موقتا برای ادامه همکاری با شرکت کارگزار به توافق رسید.\nمتن: به گزارش خبرنگار ورزشی خبرگزاری فارس، باشگاه پرسپولیس مدتی قبل با ارسال نامه‌ای به معاونت حقوقی وزارت ورزش و جوانان درخواست کرد قرارداد این باشگاه با شرکت کارگزار به دلیل عدم ایفای تعهدات از سوی این شرکت فسخ شود. پس از طرح این درخواست جلسات مختلفی بین مسئولان باشگاه پرسپولیس و شرکت آتیه داده پرداز برگزار شد تا طرفین برای ادامه همکاری به جمع بندی برسند. شرکت طرف قرارداد سرخ‌پوشان مدعی است برخی مواقع خارج از زمان‌های مندرج در قرارداد مبلغی را به حساب پرسپولیس واریز کرده و به همین دلیل تاکنون به تمام تعهداتش عمل کرده است. از سوی دیگر مدیران باشگاه هم اعتقاد دارند این قرارداد به سود باشگاه نیست. با این وجود در آخرین جلسه بین مدیران پرسپولیس و آتیه داده‌پرداز طرفین برای ادامه همکاری به توافق رسیدند. البته ظاهرا قرار است باشگاه پرسپولیس پس از اتمام سال اول قرارداد در اردیبهشت 1400 نظر خود را درباره ادامه همکاری در دو سال آینده اعلام کند. انتهای پیام/",
    "label": "ورزشی"
  },
  {
    "text": "عنوان: چگونه فضای مجازی را برای بچه ها امن تر کنیم؟ /انواع روش های کنترل برای والدین\nخلاصه: والدین امروزی با یک چالش بزرگ هم روبرو هستند، ارزیابی جوانب مثبت و منفی آزادی دیجیتالی به فرزندان و تعیین مرزهای این آزادی که همیشه برایشان مسأله مهمی محسوب می شود.\nمتن: فاطمه خوش‌نما: به گزارش خبرنگار تفریح و نشاط خبرگزاری فارس، والدین در حال تربیت نسل جدیدی از بچه‌ها هستند. کودکان تبلت در دست دارند و نوجوانان برای برقراری ارتباط از گوشی‌های هوشمند استفاده می‌کنند، همچنین اکثر مدارس رایانه و تبلت را در برنامه درسی خود قرار داده‌اند. والدین به فرزندان و نوجوانان خود اجازه می‌دهند تلفن همراه داشته باشند زیرا این کار یک روش عالی برای برقراری ارتباط با آنها است و می‌دانند که فرزندانشان کجا هستند و در چه شرایطی قرار دارند. اما والدین امروزی با یک چالش بزرگ هم روبرو هستند، ارزیابی جوانب مثبت و منفی آزادی دیجیتالی به فرزندان و تعیین مرزهای این آزادی که همیشه برایشان مسأله مهمی محسوب می شود. در همین راستا مریم داوردان، کارشناس تربیتی سامانه کدومو در یادداشتی پیرامون انواع کنترل والدین در عصر حاضر مطالبی را عنوان کرده است که در زیر می خوانید: اکثر والدین می‌دانند که محدود کردن دسترسی کودکان به اینترنت می‌تواند بر توانایی آنها در یادگیری و رشد تأثیر بگذارد اما به این معنا نیست که کودکان را در معرض تهدیدهایی که محتوای آنلاین دارد قرار دهند. به همین خاطر ایجاد شیوه‌ای متناسب و در حالت تعادل، برای والدین تبدیل به یک چالش شده است. صحبت با فرزندمان، تشویق به رفتارهای مسئولانه و ایجاد انعطاف‌پذیری دیجیتالی مسأله مهمی است تا کودکان بدانند که در صورت وقوع اتفاقات ناگوار، چه کاری باید انجام دهند. می‌توانیم از اینترنت پاک برای دسترسی فرزندمان استفاده کنیم، سیم‌کارت کودک و سیم‌کارت دانش‌آموز فقط اینترنت داخلی دارند گرچه محتوای سایت‌های داخلی هم به طور کامل برای کودک امن نیستند اما محدودیت‌های را شامل می‌شوند. علاوه ‌بر آن کنترل‌های والدین هم می‌تواند به ما کمک کند تا در دنیای دیجیتال اطراف خود قدم‌های استوارتری بگذاریم، همان‌طور که به کودک خود یاد می‌دهیم وقتی در خانه تنهاست همه درها را قفل کند، باید آموزش دهیم که نیاز است از سیستم امنیتی در دستگاه‌های خود استفاده کند. انواع کنترل‌ها صحبت درباره کنترل‌ها گاهی اوقات گیج‌کننده است اما در اصل، سه نوع کنترل وجود دارد که والدین باید از آنها آگاه باشند. کنترل‌های سطح شبکه که روی هاب یا روتر تنظیم می‌شوند و برای همه دستگاه‌های متصل به آن هاب یا روتر اعمال می‌شوند (کل خانواده شما را پوشش می‌دهد.) کنترل‌های برنامه روی سیستم‌عامل یا برنامه‌ای که در حال استفاده است تنظیم می‌شوند. نمونه‌هایی از این موارد می‌تواند تنظیماتی باشد که برای گوگل اعمال می‌شود و نیاز است روی هر دستگاهی که فرزند شما به آن دسترسی دارد اعمال شود.کنترل‌های سطح دستگاه روی خود دستگاه مانند تلفن هوشمند تنظیم می‌شوند و صرف‌نظر از نحوه و محل اتصال دستگاه به اینترنت اعمال می‌شوند. در ادامه هر کدام را بیشتر توضیح می‌دهیم: اول) تنظیمات روتر: برای این کار به دو روش می‌توان اقدام کرد: از طریق اپلیکیشن‌های موبایل روتر و دیگری تنظیمات داخلی دستگاه. اگر روتر یا مودم خود را در به تازگی خریده باشید، می‌توانید اپلیکیشن موبایل آن را نصب‌کرده و در قسمت تنظیمات، به بخش ابزارها (Tools) رفته و گزینه‏ی Parental Control را ببینید. در آنجا تنظیماتی را که مایل هستید، انجام دهید. روش دوم همان روش قدیمی که باید از یک مرورگر وب استفاده کرده و آدرس IP گیت‌وی روتر را وارد و بعد رمز عبور ورود به روتر را بزنید و گزینه‏ی parental control را زده و آن را شخصی‌سازی کنید. در تنظیمات روتر می‌توانید گزینه‌های زیر را نسبت به حساسیت‌های خودتان شخصی‌سازی کنید:  محدودسازی ساعت استفاده از اینترنت محدودسازی کلمات و وب‌سایت‌ها توقف وای‌فای از طریق دستورات صوتی که در مودم‌های نسل جدید وجود دارد. دوم) دستگاه‌های مجهز به اینترنت: همه‏ کنسول‌ها و دستگاه‌های اصلی بازی و گوشی و تبلت‌ها دارای کنترل هستند، اکثر کنسول‌ها و دستگاه‌های بازی گوشی و تبلت از طریق اینترنت فعال هستند، برخی از این سیستم‌عامل‌ها به شما این امکان را می‌دهند تا برای هر یک از اعضای خانواده به‌تناسب سن و نیازهایشان تنظیمات خاصی را انجام دهید. رایانه‎‏ شخصی و لپ تاپ با سیستم عامل ویندوز: کاربران ویندوز ۱۰ می توانند با استفاده از ویژگی Family Features کاربران با سن کمتر را اضافه کرده و با استفاده از این ویژگی می توانند از گزینه های کنترل‌کننده‌ای همچون فیلتر کردن برخی از سایت‌ها، ایجاد محدودیت زمانی و اطلاع از موقعیت مکانی کودکان بر اساس مکانی که وارد ویندوز می شوند، بهره گیرند (البته این ویژگی برای تمام دستگاه‌های دارای سیستم عامل ویندوز قابل استفاده نیست). برای فعال کردن این ویژگی به وب سایت account.microsoft.com/family مراجعه کرده و سپس با کلیک بر روی گزینه “Add a Child” یک آدرس ایمیل یا حساب مایکروسافت برای هر یک از کودکان خود ایجاد کنید و یا در صورتی که آدرس ایمیل دارند، آن‌ها را وارد کنید. اکنون شما می‌توانید محدودیت‌هایی برای دسترسی کودکانتان به سایت‌ها و اپلیکیشن‌های مختلف ایجاد کنید و همچنین امکان استفاده از بازی هایی را فراهم کنید که برای رده سنی کودکان شما مناسب باشند. همچنین می توانید مشخص کنید که آن ها اجازه خرید از فروشگاه های اینترنتی را داشته باشند یا نه و امکان بررسی فعالیت های اخیر آن ها نیز وجود دارد. iPhone ، iPad و iPod touch از طریق تنظیماتی که در تنظیمات بخش Screen Time به شما می‌دهد می‌توانید رمز عبور بگذارید، استفاده از Appstore  را محدود کنید، برنامه‌هایی که کودک مجاز به استفاده از آن است را مشخص کنید، محدودیت محتوا و حریم خصوصی را برای فروشگاه تنظیم کنید تا موسیقی و فیلم و بازی‌های مناسب رده سنی کودک اجازه دانلود داشته باشد، محتوای وب را محدود کنید، جستجوی وب سیری را محدود کنید، تنظیمات game center را شخصی‌سازی کنید به طور مثال امکان بازی چندنفره و امکان افزودن دوستان و  ضبط صفحه را محدود کنید. در سیستم عامل ios امکان اضافه‌کردن چند کاربر وجود ندارد. در دستگاه‌های اندروید (دستگاه‌هایی که دارای نسخه اندروید ۵ به بالا هستند) امکان ایجاد چند کاربر وجود دارد. پس از ایجاد کاربر جدید می‌توانید با ایجاد محدودیت‌هایی در حساب کاربری کودکان خود، مانع دسترسی آن‌ها به اپلیکیشن‌ها، بازی‌ها و ویژگی‌هایی را که مناسب سن آن‌ها نیست، شوید. برای ایجاد کاربر جدید در دستگاه‌های اندرویدی، نوار نوتیفیکیشن‌ها را دو بار پایین بکشید و سپس گزینه User را که در قسمت بالای سمت راست صفحه وجود دارد، لمس کنید و در نهایت گزینه Add User را انتخاب کنید. به نسبت رده سنی فرزندانتان می‌توانید تنظیمات دسترسی خاصی به او بدهید. Kids mode اگر از تبلت یا تلفن هوشمندی استفاده می‌کنید که حالت کودک دارد، راهی عالی برای تبدیل دستگاه به فضایی مناسب برای بازی و یادگیری کودک شما در یک محیط امن است. این امکان وجود دارد که دسترسی کودکان را فقط به برنامه‌های خاصی محدود کنید و از طریق یک پین کد اجازه دسترسی به بخش‌های دیگر گوشی یا تبلت را ندهید. این حالت برای اندروید 8 به بعد قابل‌استفاده است. همچنین برای کسانی که ورژن‌های قدیمی دارند می‌توانند با جستجوی Kids Home در فروشگاه گوگل‌پلی چنین نرم‌افزاری را دانلود کنند.  کنسول پلی‌استیشن دارای تنظیمات کنترل والدین هستند که انواع بازی‌های قابل پخش و دانلود و همچنین محتوای ویدئویی قابل‌مشاهده را محدود می‌کند. در قسمت حساب‌های کاربری، می‌توانید یک حساب را به عنوان والدین و حساب‌های فرزندان را تعیین کنید و دسترسی آنها مثل رده سنی، پرداخت درون برنامه‌ای و مانند آن را تعیین کنید. Nintendo Switch  گزینه‌های مختلفی برای کنترل والدین دارد تا والدین بتوانند فعالیت‌های فرزندان خود را محدود یا کنترل کنند. برنامه رایگان کنترل والدین Nintendo Switch انجام این کار را آسان می‌کند، حتی وقتی در خانه نیستید. کنسول  Xbox 360 به شما امکان می‌دهد دسترسی به بازی‌ها، فیلم‌ها را شخصی‌سازی و مدیریت کنید. کنترل والدین به شما این امکان را می‌دهد محتوایی مانند بازی‌ها، فیلم‌ها و نمایش‌های تلویزیونی، دسترسی به Xbox Live و مدت زمان استفاده کاربر از این کنسول را به صورت روزانه یا هفتگی محدود کنید. کنترل‌های والدین را با تعریف حساب کاربری می‌توان تعیین کرد. برای کنسول‌های Xbox One لازم است کاربران با یک حساب کاربری وارد سیستم شوند. کنسول‌ها بر اساس جزئیات دارنده حساب، یک سری تنظیمات پیش‌فرض را اعمال می‌کنند. به عنوان مثال، برای کاربران 17 سال به پایین، خریدها مسدود شده است. دو روش برای تنظیم کنترل والدین در Xbox One شما وجود دارد: یکی از طریق ویژگی \"Family\" که به کاربران امکان می‌دهد حساب‌های کاربری را با هم در یک کنسول گروه‌بندی کنند. یا با ورود جداگانه به حسابی که ممکن است بخواهید آن را محدود کنید. دستگاه‌های دارای Google Play دارای کنترل والدین برای محدودکردن محتوایی هستند که می‌توانید از این فروشگاه در دستگاه خود بارگیری یا خریداری کنید. به طور پیش‌فرض، کنترل‌های والدین خاموش هستند. برای روشن‌کردن آنها، برنامه Play Store را در دستگاه Android خود باز کنید، در پایین گزینه Parental Controls را انتخاب کرده و به گزینه تنظیمات دسترسی پیدا کنید. سوم) موتورهای جستجو این احتمال وجود دارد که کودکان هنگام گشت‌وگذار و جستجو در اینترنت گاهی اوقات با مواردی روبرو شوند که برای سن و مرحله رشد آنها نامناسب است. موتورهای جستجوی اصلی به شما این امکان را می‌دهند تا فیلترهایی مانند Google SafeSearch را تنظیم کنید که به شما کمک می‌کند تصاویر نامناسب را از نتایج خود مسدود کنید. این فیلترها 100٪ دقیق نیستند، اما به شما کمک می‌کنند تا از بیشتر محتوای بزرگسالان جلوگیری کنید. همچنین استفاده از موتورهای جستجوی کودک پسند مانند Swiggle، kidrex، مرورگرهای حلال مانند salamweb  که شامل فیلترهای اخلاقی است. پیشنهاد می‌شود. مشکل این مرورگرهای این است که کمتر محتوای فارسی را پشتیبانی و ارائه می‌کنند. چهارم) برنامه‌های کنترل والدینی از ویژگی‌های نرم‌افزارهای کنترل والدین می‌توان به مدیریت زمان استفاده از دستگاه و مشاهده‏ برنامه‌های در حال استفاده و زمان استفاده از برنامه‌ها، کنترل ساعات کار گوشی و آگاهی از موقعیت مکانی تلفن همراه فرزند، کنترل مرورگر اینترنت، مسدودسازی برنامه‌ها و وبسایت‌ها اشاره کرد. با جستجو کلمه‏ parental control در فروشگاه اپل‌استور یا گوگل پلی می‌توانید تعداد زیادی از این نرم‌افزارها را مشاهده کنید. نکته قابل توجه این است که اکثر این نرم‌افزارها خارجی بوده و برای اینکه از تمامی امکانات آن بهره‌مند شوید نیازمند حق شارژ ماهیانه یا سالیانه است. ماهم سعی کردیم چند نرم‌افزار که رتبه بالاتری در سایت گوگل داشته و امکانات بیشتری در حالت رایگان دارند معرفی کنیم. Qustodio: یکی از نرم‌افزارهای کنترل والدین Qustodio است که مجموعه کاملی از ابزارها برای ایمن نگه داشتن آنلاین کودکان از جمله فیلتر کردن محتوا و محدودیت‌های زمانی ارائه می‌دهد. این نرم‌افزار برای سیستم‌عامل‌های اندروید و ای او اس طراحی شده است. نسخه رایگان این برنامه یکی از جامع‌ترین برنامه‌های کنترل والدین است که به والدین این امکان را می‌دهد قوانین و برنامه‌های زمانی را تنظیم کنند، پورنوگرافی را مسدود کرده و دسترسی به سایر محتوای نامناسب (قمار و مواد مخدر و ...) را تنظیم کنند. در نسخه پولی، همچنین نظارت بر پیامک، شبکه‌های اجتماعی و کنترل‌های هر برنامه به‌صورت مجزا وجود دارد. برای استفاده از نرم‌افزار،  Qustodio Parental Control App را از فروشگاه اپل‌استور یا گوگل پلی بر روی گوشی یا تبلت خودتان (والدین) دانلود نمایید. پس از نصب نرم‌افزار از شما یک آدرس ایمیل فعال و رمز (غیر از رمز ایمیل خودتان) می‌خواهد سعی کنید از رمزهای آسان و آن چه فرزند شما از آن اطلاع دارد استفاده نکنید. چون محدودیت دسترسی‌ها برای فرزندتان بر اساس این رمز خواهد بود، سپس برای تکمیل مراحل ثبت نام پین کدی به آدرس ایمیل شما فرستاده شده که نیاز است به ایمیل خود مراجعه کرده و پین کد دریافتی را وارد نمایید. پس از نصب نرم‌افزار از شما می‌خواهد که اطلاعات فرزندتان که شامل نام، جنسیت و تاریخ تولد به میلادی است را وارد کنید. در مرحله بعد نوع سیستم عامل دستگاه فرزندتان را مشخص کرده و نرم‌افزار Kids App Qustodio را بر روی تبلت یا گوشی فرزندتان دانلود کنید. پس از نصب نرم‌افزار روی دستگاه فرزندتان و وارد کردن آدرس ایمیل و رمزعبوری که ابتدا ایجاد کردید، دو نرم‌افزار به هم متصل شده و فرزند شما هر فعالیتی که انجام دهد، اعم از مشاهده فیلم در یوتیوب، جستجوهای اینترنتی و اپلیکیشن‌هایی که نصب و استفاده می‌کند و موقعیت مکانی‌اش را مشاهده می‌کنید، همچنین با توجه به رده سنی که برای فرزند خود انتخاب کردید سایت‌هایی که مناسب رده سنی فرزند شما نیست بلاک می‌شوند، به طور مثال نگارنده نرم‌افزار را برای یک کودک هشت ساله تنظیم کرد و هنگام ورود به فیلیمو از ورود کودک جلوگیری شد. شما می‌توانید دسترسی فرزندتان به نرم‌افزارهایی که در دستگاه خودش نصب کرده و شما آن را برای استفاده مناسب نمی‌دانید بلاک کنید. برای این کار روی گزینه‏ premium control کلیک کرده و گزینه‏ block را انتخاب کنید. حتی می‌توانید روی هر نرم‌افزار زمان استفاده در روزهای مختلف را محدود یا برای یک روز اجازه استفاده از نرم‌افزار را ندهید. شاید برای شما این سؤال پیش آید که فرزندمان می‌تواند نرم‌افزار را از روی دستگاهش پاک کند یا خیر. باید بگوییم تا زمانی که به رمزی که شما انتخاب کرده‌اید دسترسی نداشته باشد امکان پاک کردن یا مدیریت برنامه‌ها را ندارد به همین دلیل مهم است که رمزی انتخاب کنید که فرزندتان از آن اطلاع ندارند یا برایشان قابل حدس نباشد. از اشکالات این نرم‌افزار این است که نمی‌تواند محتوایی که فرزندمان هنگام استفاده اپلیکیشنی مانند اینستاگرام مشاهده می‌کند را رصد کند یا ویدئوهایی که در آپارات مشاهده می‌کند شناسایی کند. همچنین نسخه رایگان نرم‌افزار برای رصد تنها یک دستگاه می‌توان استفاده کرد. KuuKla Parental Control یکی دیگر از این نرم‌افزارهای اندرویدی کاملاً رایگان، کوکلا است که ویژگی اصلی‌اش محدود کردن دسترسی کودک به نرم‌افزارهای خاص است. این نرم‌افزار بر روی دستگاه نصب می‌شود و از این طریق والدین می‌توانند دسترسی کودکشان را به برنامه‌های مشخص را تعیین کنند به طوری که فقط برنامه‌هایی که کودک می‌تواند به آنها دسترسی داشته باشد در صفحه ظاهر می‌شود، علاوه بر این با ویژگی مدیریت زمان، می‌توانند زمان استفاده فرزندتان را از تلفن همراه و تبلت کنترل کنید.  پس از دانلود برنامه آدرس ایمیل خود به همراه یک رمز (به‌غیراز رمز ایمیل خود) را وارد کنید، یک پین کد به آدرس ایمیل ارسال می‌شود که برای تکمیل ثبت نام باید این پین کد را وارد نمایید و فرآیند ثبت‌نام کامل می‌شود. در مرحله‏ بعد می‌توانید نرم‌افزارهایی که فرزندتان اجازه استفاده دارد را از بین نرم‌افزارهای نصب شده در دستگاه انتخاب نمایید تا فقط این نرم‌افزارها را مشاهده کند. همچنین از بخش Time Management می‌توانید زمان استفاده از نرم‌افزارهایی را که انتخاب کردید برای فرزندتان محدود کنید. از بخش web filter آدرس صفحاتی که می‌خواهید برای کودک بلاک شود را می‌توانید اضافه کنید. SecureTeen Parental Control App امکانات این نرم‌افزار هم مانند Qustodio است در این نرم‌افزار هم ابتدا از شما سؤال می‌کند که دستگاهی که در دست دارید برای والدین است یا کودک، اگر گزینه والدین را انتخاب کنید، ابتدا نرم‌افزار مانیتور مخصوص والدین را نصب می‌کند سپس از شما می‌خواهد که بر روی دستگاه فرزند خود نرم‌افزار مخصوص فرزند را نصب کنید. همچنین می‌توانید از طریق وب سایت برنامه به آدرس www.secureteen.com از امکانات نظارتی نرم‌افزار استفاده نمایید. از ویژگی‌های این نرم‌افزار می‌توان به تعیین محدودیت زمانی استفاده از دستگاه، بررسی حضور آنلاین فرزندمان به صورت شبانه روزی، زمان بندی زمان برای فعال کردن محدودیت زمانی روزانه برای استفاده از تلفن همراه و تبلت، مسدود کردن برنامه‌هایی که مناسب فرزندمان نمی‌دانیم، نظارت بر تمام پیام‌های متنی ارسال شده و دریافت شده از دستگاه کودک، نظارت بر تمام جزئیات تماس، پیگیری کلیه فعالیت‌های فیس‌بوک، گزارش‌های تاریخچه جستجو در وب، ردیابی موقعیت مکانی فرزندمان. در نسخه‏ رایگان این نرم‌افزار امکان نظارت بر محتوای اینستاگرام وجود ندارد اما اگر اشتراک سالیانه این نرم افزار خریداری شود می تواند بر محتوای اینستاگرام و واتس اپ در صورت داشتن اطلاعات فرزندتان دسترسی داشته باشید. نرم‌افزار باغچه: باغچه نرم‌افزار اندرویدی ایرانی است که می‌تواند برای همه افراد خانواده مفید باشد. این نرم‌افزار را برای تمام کسانی که احساس می‌کنند به استفاده از گوشی خود معتاد شده‌اند می‌توان پیشنهاد داد اما علاوه‌برآن کنترل هوشمندانه و همدلانه خوبی برای محافظت از فرزندان در استفاده از گوشی و تبلت است.  بعد از نصب نرم‌افزار می‌توان زمان 10 تا 120 دقیقه‌ای برای دوری از گوشی و تلفن همراه انتخاب کرد، این انتخاب به منزله کاشت بذر یا بوته‌ای است که کاربر انتخاب می‌کند، در طول مدت تمرین دوری از تلفن همراه ضمن نمایش پیام‌های هدف‌دار و امیدبخش، در صفحه موبایل، بذر کاشته شده رشد کرده و تبدیل به بوته یا درختان متنوعی می‌شود. در طول مدتی که این بذر درحال‌رشد کردن است نمی‌توان از تلفن همراه استفاده کرد در غیر این صورت درخت خشک می‌شود. پس هر بوته و درخت کامل نشان‌دهنده موفقیت در ترک وابستگی (اعتیاد) و هر درخت خشک‌شده نشان‌دهنده شکست در این کار است. دستگاه‌هایی با سیستم‌عامل آی‌اواس کار می‌کنند می‌توانند از نرم‌افزار مشابه به نام flora-green focus استفاده کنند. کلام آخر: در این مقاله با انواع روش‌های کنترل والدین آشنا شدیم اما یادآوری این نکته ضروری است که کیفیت رابطه فرزند با والدینش و احساس امنیتی که از کودکی و در موقعیت‌های مختلف در کنار خانواده در یافت کرده و می‌داند آغوش خانواده همیشه برای طرح همه مدل سؤال و مسائلی باز است و بهترین منبعی که می‌توانند اطلاعات درست دریافت کنند خانواده است نه اینترنت و نه حتی دوستانش. همچنین جایگزینی تفریحات مناسب و خانوادگی می‌تواند راهگشا و کلید حل بسیاری از مشکلات است. انتهای پیام/",
    "label": "تفریح و نشاط"
  },
  {
    "text": "عنوان: کاپیتان نساجی: فرق ما و استقلال فقط یک شوت بود/ مسائل بیرون زمین به ما ربطی ندارد\nخلاصه: کاپیتان نساجی مازندران گفت: فرق ما با تیم صدرنشین و خوب استقلال فقط یک شوت بود.\nمتن: به گزارش خبرنگار ورزشی خبرگزاری فارس، حامد شیری پس از شکست یک بر نساجی مقابل استقلال اظهار داشت: در این بازی مستحق شکست نبودیم و فرق ما با تیم صدرنشین و خوب استقلال فقط یک شوت بود. تیم ما بازی خوبی را انجام داد، اما به چیزی که مستحقش بود، نرسید. وی در مورد اینکه حواشی قبل از بازی چقدر در کار شما تاثیر داشت، گفت: ما بازیکن هستیم و اتفاقات بیرون زمین ربطی به ما ندارد و اگر می‌خواهیم بازیکن بزرگی باشیم باید به این مسائل هیچ توجهی نکنیم. کاپیتان نساجی در مورد اینکه فکر می‌کنید تیم تان باید تقویت شود یا خیر، عنوان کرد: وقتی هر تیمی در چنین شرایطی قرار می‌گیرد، با هر بودجه‌ای هم که باشد، باید تقویت شود. باشگاه هم به دنبال همین است. ما الان شرایط خوبی در جدول نداریم و یک مقدار هم بدشانس بوده‌ایم، اما تمام تلاش‌مان را می‌کنیم که وضعیت را تغییر دهیم. انتهای پیام/",
    "label": "ورزشی"
  },
  {
    "text": "عنوان: فراخوان جشنواره مجازی رمضان 1400\nخلاصه: جشنواره مجازی رمضان 1400 توسط مرکز توسعه تجارت الکترونیکی با همکاری دبیرخانه هیئت عالی نظارت بر سازمان‌‌‌های صنفی کشور، از طریق سامانه جشنواره مجازی صنوف برگزار می‌شود.\nمتن: به گزارش خبرگزاری فارس به نقل از مرکز توسعه تجارت الکترونیکی، به اطلاع فروشگاه‌‌‌های اینترنتی دارای سکوی فروش (پلتفرم‌ ها) می‌رساند، با عنایت به مشکلات و محدودیت ‌های ناشی از بیماری کرونا و در اجرای مصوبات ستاد ملی مدیریت بیماری کرونا و پیرو برگزاری جشنواره مجازی نوروز 1400، این ‌بار مرکز توسعه تجارت الکترونیکی در انجام تکالیف ذاتی و قانونی خود مبنی بر توسعه کاربردهای تجارت الکترونیکی، با همکاری دبیرخانه هیئت عالی نظارت بر سازمان ‌های صنفی کشور، اقدام به برگزاری جشنواره مجازی رمضان از طریق سامانه ای-صنوف (e-sonoof.ir) به منظور تسریع و تسهیل در اتصال واحدهای صنفی سنتی به فروشگاه‌‌های اینترنتی دارای سکوی فروش نموده است. در این سامانه، ضمن نمایش و معرفی فروشگاه‌های اینترنتی عضو برای واحدهای صنفی و عموم مردم، امکان انتخاب و اتصال واحدهای صنفی مشارکت ‌کننده به فروشگاه ‌های اینترنتی مذکور وجود دارد. همچنین امکان جستجو و انتخاب گروهی واحدهای صنفی دارای پروانه کسب معتبر بر اساس نام واحد، رسته فعالیت، استان، شهرستان و یا بخشی از نشانی وجود داشته و فروشگاه ‌های اینترنتی مذکور می‌توانند متن پیامک معرفی مورد نظر خود را پس از تأیید کارشناسان سامانه، از طریق پنل پیامکی سامانه به واحدهای صنفی مورد نظر ارسال نمایند. شرایط فروشگاه‌های اینترنتی برای شرکت در جشنواره به شرح ذیل می باشد: - رعایت مقررات عمومی از جمله قانون تجارت الکترونیکی، آیین‌ نامه ‌ها و دستورالعمل‌ های مربوط و همچنین شیوه‌ نامه ‌های بهداشتی مرتبط با بسته ‌بندی و ارسال سفارشات - دارا بودن سکوی فروش اینترنتی با امکان معرفی یا عرضه کالا/ خدمت توسط واحدهای صنفی شامل هر یک از انواع سکوهای درج آگهی، غرفه ‌سازی یا فروشگاه‌‌سازی - ایجاد صفحه ویژه (Landing) برای واحدهای صنفی معرفی‌ شده از جشنواره مجازی - نمایش بنرهای مناسبتی جشنواره در صفحه اول فروشگاه (از جمله بنر جشنواره رمضان 1400) - تخفیف حداقل 20 درصدی در کمیسیون فروش اینترنتی برای واحدهای صنفی معرفی‌ شده از جشنواره مجازی توجه 1: نوع سکو و خدمات قابل ارائه به واحدهای صنفی و نشانی صفحه ویژه هنگام ثبت ‌نام در سامانه جشنواره تعیین و توسط کارشناسان سامانه بررسی خواهد شد. توجه 2: ثبت ‌نام و ورود فروشگاه‌ های اینترنتی به سامانه با نام کاربری و رمز عبور سامانه نماد اعتماد الکترونیکی امکان‌پذیر بوده و اولین ورود به همراه تکمیل اطلاعات مورد نیاز در کارپوشه، به منزله ثبت‌نام خواهد بود. به منظور کسب اطلاعات بیشتر، پشتیبانی سامانه اینماد آماده پاسخگویی است. انتهای پیام/ب",
    "label": "اقتصادی"
  },
  {
    "text": "عنوان: راه‌اندازی موکب‌ها و حرکت دسته‌های عزادار در کاظمین+عکس و فیلم\nخلاصه: موکب‌های پذیرایی از زوار همزمان با ایام شهادت امام جواد (ع) در مسیرهای منتهی به حرم امامین جوادین (ع) راه‌اندازی و دسته‌های عزاداری نیز به سوی حرم کاظمین حرکت کرده و در شبستان حرم هم‌نوا شدند.\nمتن: به گزارش خبرنگار حج و زیارت خبرگزاری فارس، شب گذشته در ایام شهادت امام جواد (ع) جمعی از عاشقان اهل بیت (ع) به کاظمین و حرم امامین جوادین (ع) مشرف شده و به عزاداری پرداختند.   حضور عزاداران در حرم امامین جوادین (ع) همچنین موکب‌های پذیرایی از زائران در مسیرهای منتهی به حرم راه‌اندازی شده است و هر کدام از زائران جوادالائمه (ع) پذیرایی می‌کنند. یکی غذای گرم و نوشیدنی می‌دهد و دیگری به کودکان اسباب بازی. در گوشه‌ای دیگر از باب المراد حرم امامین جوادین (ع) نیز موکبی طبق روال هر ساله در این ایام، به زوار قهوه می‌دهد.  دسته‌های عزاداری نیز شب گذشته از شهرهای دور و نزدیک خود را به کاظمین رسانده و سینه‌زنان به سوی حرم باب الحوائج حرکت کردند. برپایی موکب و حرکت دسته‌های عزاداری به سوی حرم کاظمین موکب‌ها و دسته‌های عزاداری از سوی سایر اعتاب مقدسه عراق نیز در کاظمین راه‌اندازی شده است‌ و در هر سمتی به زوار حرم کاظمین خدمت می‌کنند.  همچنین در صحن و شبستان حرم امامین جوادین (ع) مراسم عزاداری و سینه‌زنی برگزار شد و دسته‌های عزاداری پس از ورود به حرم، با یکدیگر هم‌نوا شدند و‌طنین یا باب الحوائج ادرکنی و یا جوادالائمه مددی سر دادند. به گزارش فارس، قبل از شیوع کرونا در ایام شهادت جوادالائمه (ع) هر سال کاروان‌های ایرانی به عتبات مشرف شده و بیش از ۲ هزار ایرانی در این ایام در کاظمین و سایر حرم‌های مقدس مشرف می‌شدند. اما از سال ۹۸ تاکنون با ممنوعیت اعزام به عتبات، هیچ زائری در قالب کاروان حج و زیارت به عتبات مشرف نشده است. انتهای پیام/",
    "label": "فرهنگ"
  },
  {
    "text": "عنوان: گلبانگ| نوحه‌خوانی 4 مداح در وفات بانوی کریمه\nخلاصه: مراسم عزاداری هیأت‌های ریحانةالنبی(س) تهران، حداث‌الحسین(ع)قم و صاحب‌العصر(عج) اراک به مناسبت سالروز وفات حضرت معصومه(س) برگزار شد.\nمتن: به گزارش خبرنگار حوزه مسجد و هیأت خبرگزاری فارس، مراسم عزاداری هیأت‌های ریحانةالنبی(س) تهران، حداث‌الحسین(ع)قم و صاحب‌العصر(عج) اراک به مناسبت سالروز وفات حضرت معصومه(س) برگزار شد. مراسم عزاداری هیأت‌های ریحانةالنبی(س) با پیش‌منبرخوانی سید حسین عرب، سخنرانی حجت‌الاسلام مهدی حسن‌آبادی و مرثیه‌خوانی محمدحسین پویانفر برگزار شد. صوت‌های این مراسم به شرح زیر است: پیش‌منبرخوانی ـ حاج سید حسین عرب   سخنرانی ـ حجت‌الاسلام حسن آبادی   روضه خوانی ـ محمدحسین پویانفر   زمینه ـ دل سرا پرده محبت اوست ـ محمدحسین پویانفر   تک ـ یا مولانا یا صاحب زمان ـ محمدحسین پویانفر   واحد ـ شیعه در انتظار ـ محمدحسین پویانفر   شور ـ یااباعبدالله ـ محمدحسین پویانفر   تک ـ نوای حسین ـ محمدحسین پویانفر   شور ـ تو شیب گودال ـ محمدحسین پویانفر   روضه خوانی ـ محمدحسین پویانفر   مراسم عزاداری هیأت حداث‌الحسین(ع) قم با مناجات‌خوانی و سخنرانی حجت‌الاسلام محمد میرزامحمدی و مرثیه‌خوانی سید مهدی میرداماد و مهدی رسولی برگزار شد. صوت‌های این مراسم به شرح زیر است: مناجات‌خوانی ـ حجت‌الاسلام میرزامحمدی   سخنرانی ـ حجت‌الاسلام میرزامحمدی   روضه ـ حجت‌الاسلام میرزامحمدی   روضه ـ سید مهدی میرداماد و مهدی رسولی   زمینه ـ سید مهدی میرداماد   واحد ـ مهدی رسولی   واحد ـ مهدی رسولی   شور ـ مهدی رسولی   مراسم عزاداری هیأت صاحب‌العصر(عج) اراک با مناجات‌خوانی و سخنرانی حجت‌الاسلام سعید پیرایش و مرثیه‌خوانی مسعود پیرایش و علی احمدی برگزار شد. صوت‌های این مراسم به شرح زیر است: سخنرانی ـ حجت‌الاسلام سعید پیرایش   روضه ـ مسعود پیرایش   زمینه ـ ملالی نیست به جز دوری ـ مسعود پیرایش   شور ـ اسیرت شدم آقا ـ مسعود پیرایش   شور ـ آقای غریب عالم ـ علی احمدی   مدح ـ آمدم دنیا برای دیدن روی علی ـ مسعود پیرایش   انتهای پیام/",
    "label": "فرهنگ"
  },
  {
    "text": "عنوان: نگاهی به روند آماده سازی همگروه های ایران در مرحله نهایی/ شاگردان اسکوچیچ نظاره گر آماده سازی رقبا!\nخلاصه: روند آماده سازی تیم های همگروه ایران برای مرحله نهایی مقدماتی جام جهانی نشان می دهد که  فدراسیون از نظر شرایط اردویی نسبت به سایرین ضعیف عمل کرده اند.\nمتن: به گزارش خبرنگار ورزشی خبرگزاری فارس، کمتر از یک ماه دیگر تیم ملی فوتبال کشورمان در مرحله نهایی مسابقات مقدماتی جام جهانی باید به مصاف تیم هایی چون کره جنوبی، عراق، امارات، لبنان و سوریه برود. کادر فنی تیم ملی فوتبال حدود 10 روز است از مرخصی به تهران بازگشته و در حال برنامه ریزی برای تیم ملی هستند اما به نظر می رسد زمان آغاز اردوی تیم ملی و نحوه تدارکات برای ملی پوشان از همین حالا دچار مشکلاتی است. در شرایطی که تیم های دیگر همگروه ایران در حال آماده سازی بسیار پر قدرت برای شرکت در مسابقات هستند اما اردوی تیم ملی فوتبال کشورمان قرار است 3 شهریور ماه آغاز شود. درست مثل مرحله قبل و در فاصله کمتر از یک هفته به برگزاری مسابقات. با نگاهی جزئی به روند آماده سازی تیم هایی چون عراق، سوریه، لبنان و امارات متوجه می شویم تیم ملی فوتبال ایران در فاصله کمتر از یک ماه به برگزاری مرحله نهایی شرایط خوبی برای آماده سازی تیم ملی ندارد. عراق در اسپانیا آماده می شود فدراسیون فوتبال عراق با وجود برکناری سرکو کاتانچ و از دست رفتن زمان برای انتخاب سرمربی جدید بلافاصله بعد از انتخاب ادووکات به عنوان سرمربی اردویی مناسب را در کشور اسپانیا تدارک دیدند و این تیم راهی کشور اسپانیا شد. وزیر وزش عراق بعد از مرحله مقدماتی تمام تلاش خود را برای موفقیت این تیم کرده و اردوی اسپانیا دومین اقدام وی بعد از انتخاب ادووکات محسوب می شود.  سوریه با تغییر مربی دو اردو برگزار کرده است تیم ملی فوتبال سوریه که با نبیل معلول تحولات خوبی را تجربه کرد بعد از جدایی این مربی به دلیل مشکلات مالی نزار محروس اسوره این کشور را به عنوان سرمربی تیم ملی را روی نیمکت می بیند. این مربی پروژه کی روش در تیم ملی ایران را در سوریه پیاده کرده و با جذب بازیکنان دورگه در صدد تقویت این تیم است. 3 بازیکن دورگه تا امروز به تیم ملی فوتبال سوریه دعوت شده اند. اعضای این تیم اولین اردوی خود را در حلب برگزار کردند و 2 بازی تدارکاتی را در کشور خود برگزار کردند.اعضای تیم ملی سوریه هفته آینده برای برگزاری اردو راهی اردن شده و احتمالا کمپ سه هفته ای آماده سازی را پشت سر خواهند گذاشت. فدراسیون سوریه از کشورهای ارمنستان، آذربایجان و ازبکستان درخواست 3 بازی دوستانه کرد اما هیچکدام از این کشورها برگزاری دیدار تدارکاتی را نپذیرفتند تا این تیم به همان دو بازی تدارکاتی مقابل تیم امید این کشور اکتفا کند.  لبنانی ها در ترکیه مهیای مرحله نهایی جام جهانی تیم ملی فوتبال لبنان نیز در حال آماده سازی برای مرحله نهایی مسابقات مقدماتی جام جهانی است. فدراسیون فوتبال این کشور  ایوان هاشک سرمربی سابق الهلال عربستان را به عنوان سرمربی جدید این تیم معرفی کرده و قرار است اردوی این تیم در کشور ترکیه آغاز شود.از آنجا که لیگ فوتبال این کشور از 22 مرداد ماه برگزار می شود هاشک فرصت چندانی برای آشنایی با بازیکنان لبنان نخواهد داشت اما اردوی ترکیه این تیم فرصت مناسبی برای آماده سازی برای مرحله نهایی مقدماتی جام جهانی است.  شاگردان فان مرویک در صربستان اردو زده اند دیگر حریف تیم ملی یعنی امارات نیز برای مرحله نهایی مسابقات مقدماتی جام جهانی بیکار ننشسته و از جمعه گذشته در صربستان برای آماده سازی اقدام کرده است. این اردوی یک هفته ای در شرایطی برگزار می شود که بعد از آن مجددا بازیکنان تیم ملی این کشور راهی اردویی دیگر خواهند شد. قرار است محل برگزاری اردوی دوم تیم ملی امارات چند روز دیگر مشخص شود.برت فان مارویک برای اردوی صربستان 31 بازیکن را فراخوانده است. وضعیت کره مشابه با ایران سرمربی تیم ملی کره جنوبی این روزها در تدارک برنامه ریزی برای بازی های مرحله نهایی مسابقات است. کره ای ها هم وضعیتی تقریبا مشابه با ایران دارند زیرا تعداد لژیونرهای این تیم زیاد است و به همین دلیل تا امروز امکان برپایی اردو بار این تیم وجود نداشته است. البته بنتو اعلام کرده در اولین فرصت ملی پوشان را دور هم جمع خواهد کرد. لیگ کشور کره هنوز به پایان نرسیده و برخی تیم ها باید دیدارهای عقب افتاده خود را برگزار کنند تا در نهایت بعد از پایان لیگ سرمربی تیم ملی نفرات مد نظر خود را به اردو دعوت کند. اردوی تیم ملی مثل دور قبل یک هفته قبل از شروع بازی ها! با نگاهی سطحی به روند آماده سازی تیم های همگروه ایران مشخص می شود تنها تیمی که دیرتر از سایرین قصد آماده سازی دارد تیم ملی فوتبال کشورمان است. البته در دور پیش هم این اتفاق رخ داد و اسکوچیچ ترجیح داد بازی دوستانه ای پیش از مرحله مقدماتی نداشته باشد اما این بار شرایط کاملا متفاوت است و حتی ضعیف ترین تیم های گروه برای مرحله پایانی و صعود به جام جهانی برنامه دارند.موضوعی که نگرانی را در دل فوتبالدوستان ایجاد می کند که چرا تیم ملی فوتبال کشورمان با وجود ابقای سرمربی و داشتن فرصت کافی تنها یک هفته آماده سازی قبل از شروع مسابقه با سوریه خواهد داشت.  انتهای پیام/",
    "label": "ورزشی"
  },
  {
    "text": "عنوان: امضای تفاهم‌نامه همکاری «برنامه ملی آموزش امنیت هوانوردی» بین هما و سازمان هواپیمایی\nخلاصه: تفاهم‌نامه همکاری بین هواپیمایی جمهوری اسلامی ایران و سازمان هواپیمایی با محوریت «برنامه ملی آموزش امنیت هوانوردی» به امضا رسید.\nمتن: ‌به گزارش خبرنگار اقتصادی خبرگزاری فارس، تفاهم‌نامه همکاری میان هواپیمایی جمهوری اسلامی ایران و سازمان هواپیمایی کشوری به امضا رسید. این تفاهم‌نامه که براساس برنامه ملی آموزش امنیت هوانوردی سازمان هواپیمایی کشوری مصوب فروردین‌ سال ۱۴۰۰ تهیه شده است، زمینه را برای همکاری سازمان هواپیمایی کشوری و ایران‌ایر ‌جهت پیاده‌سازی و اجرای این برنامه و در نتیجه استانداردسازی و توسعه و گسترش انواع آموزش‌های عمومی و تخصصی در حوزه امنیت هوانوردی در سطح کشور هموار می‌کند.  همچنین براساس این تفاهم‌نامه، مرکز آموزش هواپیمایی جمهوری اسلامی ایران به عنوان مرکز آموزش مورد تایید سازمان با بهره‌گیری از پیشرفته‌ترین زیرساخت‌های آموزشی و کادر آموزشی مجرب و متخصص در پرورش نیروی انسانی سازمان و برگزاری دوره‌های آموزشی و سمینارهای آموزشی امنیت هوانوردی به‌صورت مشترک با سازمان همکاری می‌‌کند. انتهای پیام/ب",
    "label": "اقتصادی"
  },
  {
    "text": "عنوان: ترکیب ذوب آهن مقابل استقلال مشخص شد\nخلاصه: ترکیب تیم فوتبال ذوب آهن برای بازی با استقلال مشخص شد.\nمتن: به گزارش خبرنگار ورزشی خبرگزاری فارس، مجتبی حسینی 11 بازیکن تیمش برای بازی با استقلال را به شرح زیر معرفی کرد: شهاب گردان، وحید محمدزاده، سید عبدالله حسینی، مسعود ابراهیم زاده، میلاد جهانی، رضا محمودآبادی ، پیمان رنجبری، محمدعلی کاظمی، سینا اسدبیگی ، محمد سلطانی مهر، مجتبی حق دوست دیدار دو تیم از ساعت 22:15 در ورزشگاه آزادی برگزار می شود. انتهای پیام/",
    "label": "ورزشی"
  },
  {
    "text": "عنوان: آخرین وضعیت تکمیل حلقه مفقوده راه‌آهن کربلا/ پیش‌نویس ساخت خط آهن شلمچه-بصره در بغداد امضا می‌شود\nخلاصه: معاون ساخت و توسعه راه‌آهن در شرکت ساخت و توسعه زیربناهای حمل و نقل با اشاره به برگزاری 2 جلسه در ماه گذشته با حضور طرف ایرانی و عراقی در شلمچه و تهران درباره خط آهن شلمچه-بصره، گفت: پیش‌نویس احداث خط آهن شلمچه-بصره ماه جاری در بغداد امضا می‌شود.\nمتن: عباس خطیبی در گفت‌وگو با خبرنگار اقتصادی خبرگزاری فارس، درباره آخرین وضعیت راه‌آهن شلمچه - بصره و هماهنگی با طرف عراقی برای احداث این خط ریلی استراتژیک اظهار داشت: پیش از این توافقی با طرف عراقی داشتیم، مبنی بر اینکه مذاکرات درباره خط آهن شلمچه - بصره را جدی‌تر دنبال کنند. * جلسه با مسولان عراقی در شلمچه برای هماهنگی ساخت راه‌آهن شلمچه - بصره وی اظهار کرد: دولت عراق در چند ماه گذشته پیگیری‌های زیادی انجام داد و با توجه به پیگیری‌های مکرر که از سوی وزارت خارجه ایران صورت گرفت، حدود یک ماه پیش جلسه‌ای با مسئولان عراقی، مدیران فنی راه‌آهن عراق و برخی دیگر از مسئولان مرزی و دفاعی عراق، در شلمچه برگزار شدد. * نقاط اتصال راه آهن ایران به عراق مشخص و صورتجلسه شد معاون ساخت و توسعه راه‌آهن، بنادر و فرودگاه‌ها در شرکت ساخت و توسعه زیربناهای حمل و نقل گفت: پیش از جلسه شلمچه، وزارت امور خارجه ایران هماهنگی‌هایی را انجام داده بود و موانع مذاکرات دو طرف در حوزه مرزی رفع شده بود و ما اولین جلسه رسمی و جدی خود را درباره راه‌آهن شلمچه - بصره با هیأت فنی عراقی همان یک ماه پیش برگزار کردیم. خطیبی ادامه داد: در آن جلسه مسئولان عالی‌رتبه کشور عراق حضور نداشتند و جلسه با حضور نمایندگان راه‌آهن عراق برگزار شد با این حال ما نقطه اتصال راه‌آهن ایران به عراق را مشخص کردیم و صورت‌جلسه شد. وی در پاسخ به این سؤال که رایزنی‌ها درباره خط‌القعر در اروند به کجا رسید؟ گفت: ما درباره مرز خشکی در منطقه پروژه و منطقه آزاد بررسی‌ها را انجام دادیم، چهار «میل» بود که وزارت خارجه ایران با طرف عراقی فیکس کرد، که این میل ها مشخص و بین وزارتخانه‌های خارجه دو طرف  صورتجلسه شد و به تبع آن، نقطه اتصال راه‌آهن ایران و عراق را مشخص کردیم؛ حال در ارتباط با موضوع خط‌القعر اروند بنده اطلاعی ندارم، شاید مذاکرات وزارت خارجه ما با طرف عراقی درباره مرز گسترده‌تر باشد. * برگزاری جلسه با مدیرعامل راه آهن عراق در تهران معاون ساخت و توسعه راه‌آهن، بنادر و فرودگاه‌ها در شرکت ساخت و توسعه زیربناهای حمل و نقل اظهار کرد: در جلسه شلمچه مصوب شد دو هفته بعد در تهران یا بغداد نشستی با هیأت فنی عراق داشته باشیم، در این راستا هیأت فنی عراق حدود دو هفته پیش در قالب هیأت بلندپایه‌ای که مباحث کلی‌تری را دنبال می‌کردند به تهران آمدند. خطیبی اظهار کرد: در این سفر ما میزبان مدیرعامل راه‌آهن عراق و مدیر ساخت پروژه‌ ریلی این کشور در شرکت ساخت و توسعه زیربناهای حمل و نقل کشور بودیم، با این افراد مفصل صحبت کردیم و به دستورکارهایی که در صورتجلسه دیدار شلمچه تأکید شده بود، پرداختیم. * ثبت شرکت سرمایه گذار و شرکت سازنده خط آهن شلمچه-بصره در منطقه آزاد اروند وی اظهار داشت: از جمله مواردی که در جلسه تهران مطرح شد و به استناد جلسه یک ماه قبل شلمچه بود، در ارتباط با مذاکرات فنی با عراق بود؛ درباره مسیر، مین‌روبی منطقه، نقشه‌برداری مسیر، موقعیت تردد شرکت سرمایه‌گذار و شرکت احداث‌کننده که در منطقه آزاد اروند ثبت شده است، بررسی ها انجام شد. * تهیه فهرست 50 نفره کارشناسان ایرانی برای حضور در منطقه خط آهن شلمچه-بصره معاون ساخت و توسعه راه‌آهن، بنادر و فرودگاه‌ها در شرکت ساخت و توسعه زیربناهای حمل و نقل ادامه داد: از آن منظر که کارشناسان شرکت احداث کننده و شرکت سرمایه گذار بتوانند به عراق تردد کنند، فهرستی پنجاه نفره تهیه و مقرر شد این فهرست به صورت رسمی دراختیار راه‌آهن عراق قرار گیرد تا مدیرعامل راه‌آهن عراق از طریق وزارت خارجه موضوع تردد این افراد را رایزنی کند. * هماهنگی با طرف عراقی برای احداث پل خط آهن شلمچه-بصره روی اروند خطیبی اضافه کرد: همچنین مباحث مرتبط با شروع موارد اجرایی خط آهن شلمچه - بصره و در دست گرفتن سایت پروژه برای احداث خط آهن بررسی شد، هماهنگی‌ها برای احداث پل این خط ریلی روی اروند انجام شد، مذاکراتی در این باره انجام شد و این مذاکره‌ها صورتجلسه شد. * جلسه بعدی با طرف عراقی اواخر ماه جاری در بغداد وی ادامه داد: مقرر شد جلسه بعدی اواخر ماه جاری (بهمن ماه) در بغداد برگزار شود و پیش‌نویس تفاهم‌نامه مرتبط با شروع عملیات اجرایی پروژه، در عراق نهایی شود که پیش‌بینی می‌شود گام نهایی برای آغاز عملیات اجرایی خط آهن شلمچه - بصره در عراق آغاز شود. * درخواست طرف عراقی برای مشخص شدن ابعاد مالی پروژه و نحوه بازگشت سرمایه معاون ساخت و توسعه راه‌آهن در شرکت ساخت و توسعه زیربناهای حمل و نقل افزود: در جلسه‌ای که دو هفته پیش در تهران برگزار شد و همچنین در جلسه یک ماه پیش شلمچه با طرف عراقی، محور مذاکرات در این باره بود که از طرف عراقی مطالبه کردیم اگر اجازه ندهند در خاک عراق نقشه‌برداری کنیم، یا مین‌روبی‌ها تعیین تکلیف نشود و یا پرسنل فنی شرکتی که در منطقه آزاد اروند ثبت شده است، نتوانند برای بررسی‌ها وارد خاک عراق شوند، کار پیش نمی‌رود که آقایان پذیرفتند، اما اعلام کردند باید تفاهم‌نامه‌ای ایجاد شود تا ابعاد مالی کار مشخص شود و نحوه بازگشت سرمایه مشخص باشد و نحوه هماهنگی طرف عراقی با وزارت خارجه عراق مشخص باشد. * پیش نویس احداث خط آهن شلمچه-بصره در بغداد با حضور نماینده ایران و عراق خطیبی ادامه داد: در این راستا مقرر شد ما پیش نویسی در این باره تهیه و حداکثر تا نیمه بهمن‌ماه برای آنها ارسال کنیم و اواخر بهمن ماه ملاقاتی با طرف عراقی در بغداد داشته باشیم تا این تفاهم‌نامه به امضای مدیرعامل شرکت ساخت و توسعه زیربناهای حمل و نقل کشور به عنوان نماینده ایران و وزیر حمل و نقل عراق برسد که امیدواریم پس از آن وارد سایت عراق شویم و کار را آغاز کنیم. * سرمایه گذاری در خط آهن شلمچه-بصره به صورت BOT وی در تشریح جزئیات فنی و مالی اجرای این پروژه اظهار داشت: تأمین مالی و اجرای این خط آهن با ایران است، ما ملاحظات فنی طرف عراقی را رعایت می‌کنیم، سرمایه‌گذاری هم با کشور ایران است و طبیعتاً هزینه سرمایه‌گذاری با بهره‌برداری از خط به صورت BOT برمی‌گردد. معاون ساخت و توسعه راه‌آهن، بنادر و فرودگاه‌ها در شرکت ساخت و توسعه زیربناهای حمل و نقل گفت: ‌بدین ترتیب عملا شرکت راه‌آهن عرق که پیش از این چندان حاضر به مذاکره نبود، مذاکرات خوبی را با ما داشت و بسیار امیدواریم در دیدار پایان بهمن ماه در بغداد دستاوردهای خوبی درباره احداث خط آهن شلمچه - بصره داشته باشیم. به گزارش فارس سال 90 بود که اتصال راه‌آهن خرمشهر به شلمچه به طول 17 کیلومتر انجام شد بنابراین در راستای اتصال شبکه ریلی ایران به عراق و رسیدن به کربلا، ضرورت داشت ا‌دامه این خط ریلی از شلمچه تا ‌بصره عراق به طول حدود 32 کیلومتر در خاک عراق ساخته شود. از سوی دیگر در کشور عراق، خط ریلی از بصره تا کربلا ساخته شده و بهره برداری می شود و با تکمیل این 32 کیلومتر حلقه مفقوده شلمچه-بصره، زائران ایرانی می‌‌توانند از طریق قطار به شلمچه و سپس بصره و کربلا بروند. همچنین ‌با تکمیل این 32 کیلومتر خط‌‌آهن ‌بین شلمچه تا بصره و ساخت یک پل بازشونده بر روی اروندرود ( پل ریلی بازشو به طول 800 متر‌)، اتصال ریلی کشور ایران از طریق خرمشهر به عراق و کشورهای شرق مدیترانه و ‌بندر لاذقیه سوریه نیز بدون انقطاع برقرار می‌شود و تحولی بزرگ در زمینه ترانزیت و تبادل کالا و مسافر رخ خواهد داد. بعد از تفاهمات کلی که در سال 94 بین ایران و عراق درباره این خط‌آهن صورت گرفت، در سفری سال 97 رئیس‌جمهور ‌به عراق داشت‌، تفاهم‌نامه اجرایی‌ مکمل‌ در حضور رؤسای جمهور ایران و عراق امضا شد‌. ‌ایران پس از این تفاهم‌نامه، بلافاصله نماینده‌های خود را تعیین و به عراق معرفی کرد‌ و ‌از طرف عراقی هم خواست نماینده‌های خود برای پیگیری امور این خط‌آهن را‌ معرفی کند تا مباحث مربوط به سرمایه‌گذاری را دنبال کنند؛ کشور ایران حتی برای تکمیل این خط ریلی، سرمایه‌گذار و پیمانکار نیز تعیین کرد، اما مسوولان وقت عراق تمایل چندانی برای تکمیل این خط ریلی نداشتند. انتهای پیام/ب",
    "label": "اقتصادی"
  },
  {
    "text": "عنوان: تخفیف 30 درصدی عوارض آزادراه تهران-پردیس برای خودروهایی با عبور بیش از 40 بار در ماه\nخلاصه: طبق اعلام بانک مسکن، برای مشتریان پر تردد که بیش از 40 بار در ماه از عوارضی آزادراه تهران-پردیس عبور می­ کنند، تخفیف 30 درصد به ازای همه ترددهای انجام پذیرفته به صورت ماهیانه در نظر گرفته شده است.\nمتن: به گزارش خبرگزاری فارس به نقل از  پایگاه خبری بانک مسکن بانک مسکن «توسعه و افزایش تعداد لاین های الکترونیکی اخذ عوارض در آزاد راه ها» و «اعمال تخفیف برای خودروهای عمومی» را در دستور کار قرار داد. به گزارش پایگاه خبری بانک مسکن تاکنون دو مرحله از اجرای طرح پرداخت الکترونیکی عوارض آزادراهی (ETC) از سوی بانک مسکن برای مسافران فراهم شده است. در مرحله نخست، در همکاری با وزارت راه و شهرسازی، این بانک برای اولین بار در کشور امکانی را فراهم کرد که به واسطه آن، استفاده‌کنندگان از معابر آزادراهی بتوانند بدون نیاز به توقف و اتلاف وقت برای پرداخت عوارض به شکل نقدی، از ایستگاه‌های عوارضی عبور کنند و رقم عوارض به شکل خودکار از اعتبار آنها کسر شود. به این ترتیب براساس این خدمت بانک مسکن، در صورتی که هموطنان برچسب پرداخت الکترونیک عوارض آزادراهی بانک مسکن را داشته باشند می توانند بدون نیاز به توقف و با استفاده از این سیستم نسبت به پرداخت عوارض آزادراهی اقدام کنند. در مرحله دوم نیز، اداره کل بانکداری الکترونیک بانک مسکن در قالب بخشنامه ای در تازه ترین طرح توسعه ای سامانه پرداخت الکترونیکی عوارض، امکان اتصال حساب های بانکی به حساب خودروها را نیز پیاده سازی کرد. حالا در مرحله سوم، بانک مسکن با توجه به تاکید وزیر راه و شهرسازی و همچنین ستاد ملی مبارزه با بیماری کرونا مبنی بر لزوم تسهیل در انواع پرداخت های الکترونیکی و ایجاد زیر ساخت های لازم در آزادراه ­های کشور «افزایش تعداد خطوط پرداخت الکترونیکی عوارض در آزادراه­ ها» و نیز «اعمال طرح تخفیف به تردد کنندگان» بر اساس ضوابط خاص جهت تشویق و ترغیب مشتریان بر روی سامانه اجرا کرده است. مطابق با برنامه ریزی انجام شده از سوی اداره کل بانکداری الکترونیک بانک مسکن، در این مرحله توسعه لاین پرداخت الکترونیکی عوارض آزاد راه ها در دستور کار قرار گرفته است، در این راستا با توجه به سابقه 9 ساله در پروژه ETC و برخورداری از توانمندی فنی و عملیاتی در راهبری این پروژه از سوی بانک مسکن، پس از اعلام آمادگی دو عوارضی «تهران- پردیس» و «اهواز- بندر امام (ره)»، اقدامات اجرایی این دو حوزه انجام شد به طوریکه در تاریخ آبان ماه امسال، دولاین جدید عوارضی تهران-پردیس (یک لاین در جهت رفت و یک لاین در جهت برگشت)، به پرداخت الکترونیکی عوارض (ETC) مجهز و افتتاح شدند و به این ترتیب تعداد خطوط مجهز به 4 خط افزایش یافت. با پیش بینی این تمهیدات در راستای پرداخت الکترونیکی عوارض، در تاریخ پنجم آذرماه نیز لاین های نقدی عوارضی این آزادراه مسدود شده و اخذ عوارضی همه ترددها الزاما به صورت غیر نقدی و الکترونیکی صورت می پذیرد. از سوی دیگر اقدامات اجرایی برای پرداخت الکترونیکی عوارض در دو لاین جدید عوارضی اهواز- بندر امام نیز در تاریخ دهم آذرماه انجام شد. اقدام دیگر در مرحله سوم اجرای این طرح، « اعمال طرح تخفیف برای خودروهای عمومی و نیز خودروهای دارای بیش از 40 تردد در لاین های اخذ الکترونیکی عوارض » است. * تخفیف 30 درصدی در عوارض آزادراهی برای خودروهایی با عبور بیش از 40 بار در ماه طبق اعلام بانک مسکن، با توجه به اعلام الکترونیکی شدن پرداخت عوارض در آزادراه تهران-پردیس، از تاریخ یکم آذرماه، تخفیف ۲۰ درصدی برای ترغیب خودروهای عمومی شامل پلاک های (ع ، ت) که نقش مهمی در حمل و نقل عمومی و ترددهای بین راهی در آزادراه­ها دارند پیش بینی شده است. علاوه بر این با هدف تشویق سایر مشتریان پر تردد که بیش از 40 بار در ماه از آن عوارضی عبور می­ کنند، تخفیف 30 درصد به ازای همه ترددهای انجام پذیرفته به صورت ماهیانه در نظر گرفته شده است. * پنج مزیت الکترونیکی شدن عوارض آزادراهی مطابق با بررسی ­های انجام شده، توسعه لاین ­های پرداخت الکترونیکی عوارض پنج مزیت مهم را خواهد داشت. تلاش و برنامه ­ریزی بانک مسکن برای افزایش لاین ­های پرداخت الکترونیکی عوارض در مقطع کنونی می ­تواند به کاهش ریسک انتشار و انتقال ویروس کرونا کمک موثری کند. علاوه بر این، حذف پول فیزیکی، صرفه جویی در مصرف کاغذ، کاهش ترافیک در آزادراه و محل عوارضی، اثرات موثر بر محیط زیست و کاهش آلودگی هوا چهار مزیت مهم دیگر استفاده از این روش در پرداخت عوارض آزادراهی شناخته شده است. نکته مهم آنکه اداره کل بانکداری الکترونیک بانک مسکن باهدف افزایش رفاه و تسهیل در تردد، به مشتریانی که برچسب الکترونیکی ندارند به مدت 72 ساعت از زمان تردد مهلت تهیه و شارژ برچسب داده می شود. انتهای پیام/",
    "label": "اقتصادی"
  },
  {
    "text": "عنوان: گلبانگ| مولودی‌خوانی ۲ مداح سرشناس در میلاد امام حسین(ع)\nخلاصه: همزمان با فرارسیدن روز سوم شعبان سالروز میلاد امام حسین (ع) مراسم جشن در هیأت‌های صنف لباسفروشان و عبدالله بن الحسن (ع) برگزار شد.\nمتن: به گزارش خبرنگار حوزه مسجد و هیأت خبرگزاری فارس، همزمان با فرارسیدن روز سوم شعبان سالروز میلاد امام حسین(ع) مراسم جشن در هیأت‌های صنف لباس فروشان و عبدالله بن الحسن(ع) برگزار شد. مراسم جشن میلاد امام حسین(ع) با نوای منصور ارضی روز گذشته سه‌شنبه ۲۶ اسفندماه در هیأت لباسفروشان تهران برگزار شد. مراسم جشن میلاد سرداران کربلا با نوای منصور ارضی در مساجد ارک نیز بعد از نماز مغرب و عشاء برگزار می‌شود. صوت‌های این مراسم به شرح زیر است: مناجات با امام زمان ـ منصور ارضی   شعرخوانی ـ منصور ارضی   مراسم جشن هیأت عبدالله بن الحسن(ع) شب گذشته با سخنرانی حجت‌الاسلام سیدحسین مومنی و مولودی‌خوانی حنیف طاهری در مسجد الرضا(ع) برگزار شد. این برنامه به مدت دوشب دیگر بعد از نماز مغرب و عشاء برای میلاد حضرت عباس(ع) و امام سجاد(ع) ادامه خواهد داشت. صوت‌های این برنامه به شرح زیر است: سخنرانی ـ حجت‌الاسلام سیدحسین مومنی   سرود ـ حنیف طاهری ـ زمین ضربان داره   مدح ـ حنیف طاهری ـ از شوق تو انگار در جسم جهان   سرود ـ حنیف طاهری ـ من چیزی نمیخام از تو   سرود ـ حنیف طاهری ـ دل تنگ اذان حرم کرب و بلا  انتهای پیام/",
    "label": "فرهنگ"
  },
  {
    "text": "عنوان: مشارکت 2 میلیون و 455 هزار نفر در دومین عرضه اولیه فرابورس\nخلاصه: امروز در دومین عرضه اولیه فرابورس ایران در سال جدید 2 میلیون و 455 هزار و 409 نفر شرکت کردند.\nمتن: به گزارش خبرنگار اقتصادی خبرگزاری فارس، بر اساس اعلام فرابورس ایران دومین عرضه اولیه این شرکت در سال جاری برای عرضه اولیه سهام شرکت تولید و توسعه سرب و روی ایرانیان در نماد فتوسا انجام شده که هر سهم آن 7842 ریال کشف قیمت شده و در این عرضه اولیه 15 درصد از سهام برای عموم خریداران در روز جاری و برای صندوق‌ها در روز شنبه ارائه شده است. میزان مشارکت مردم در این عرضه اولیه مانند هفته پیش 2 میلیون و 455 هزار و 409 کد معاملاتی بوده که از این تعداد کدهای تخصیص یافته به میزان 2 میلیون و  410 هزار و 163 کد معاملاتی بوده است. به گزارش فارس، سال گذشته گرچه هر هفته عرضه اولیه وجود داشت اما بعد از ریزش بازار عرضه‌های اولیه از دی ماه 99 متوقف شده بود و هفته پیش اولین عرضه اولیه در فرابورس مربوط به شرکت گسترش صنایع روی ایران انجام شد و امروز هم دومین عرضه اولیه در همین صنعت در فرابورس انجام شد و هنوز عرضه اولیه در بازار بورس امسال انجام نشده است. همچنین امروز با وجود عرضه اولیه در فرابورس شاخص کل بورس حدود 18 هزار واحد ریزش کرد البته شاخص فرابورس 17 واحد رشد از خود برجای گذاشت. انتهای پیام/",
    "label": "اقتصادی"
  },
  {
    "text": "عنوان: موافقت کمیته کارشناسی ستاد کرونا با عزاداری محرم/ دستورالعمل‌ نهایی شنبه تصویب می‌شود\nخلاصه: معاون امور فرهنگی و تبلیغ سازمان تبلیغات اسلامی گفت: کمیته کارشناسی ستاد کرونا برگزاری عزاداری محرم را تایید کرده و دستورالعملی هم تهیه شده است، امیدواریم ستاد ملی مقابله با کرونا شنبه دستورالعمل نهایی را تصویب و ابلاغ کند.\nمتن: حجت‌الاسلام رضا عزت زمانی معاون امور فرهنگی و تبلیغ سازمان تبلیغات اسلامی در گفت‌وگو با خبرنگار حوزه مسجد و هیأت خبرگزاری فارس با اشاره به جلسات برگزار شده در خصوص مراسم‌های دهه ولایت، دعای عرفه و عزاداری ماه محرم اظهار داشت: ستاد ملی مقابله با ویروس کرونا برگزاری عزاداری محرم را منوط به تصمیم‌گیری کمیته تخصصی با حضور نمایندگان وزارت بهداشت، وزارت کشور و سازمان تبلیغات اسلامی و ... کرده بود که در این کمیته، برگزاری عزاداری محرم و تعظیم شعائر حسینی با رعایت پروتکل‌های بهداشتی و حفظ سلامتی مردم مطابق تجربه موفق سال گذشته به تصویب رسید. حجت‌الاسلام رضا عزت زمانی موافقت کمیته کارشناسی ستاد کرونا با برگزاری عزاداری محرم وی با اشاره به اینکه در این کمیته دستورالعمل برگزاری مجالس شادی در دهه ولایت، دعای عرفه و همچنین عزاداری محرم به تصویب رسیده است، گفت: برگزاری این برنامه‌ها در این کمیته همچون شرایط ماه رمضان امسال به طور مثال در شهرهای قرمز با اولویت برگزاری در فضای باز به تصویب رسیده است. تعیین و تایید موقعیت مکانی هیأت‌ها براساس این دستورالعمل توسط کارشناسان وزارت بهداشت و سازمان تبلیغات اسلامی انجام خواهد شد. شنبه دستورالعمل نهایی محرم ابلاغ می‌شود عزت‌زمانی افزود: قرار است روز شنبه ۲۶ تیرماه جلسه ستاد ملی مقابله با کرونا با حضور رئیس جمهور در خصوص دستورالعمل برگزاری این مراسم‌ها به خصوص عزاداری ماه محرم تصمیم‌گیری و دستوالعمل نهایی تصویب شود و انتظار داریم دولت به عقلانیت مردم مومن کشور اعتماد کند.  برنامه‌های محتوایی برای دهه ولایت و محرم معاون امور فرهنگی و تبلیغ سازمان تبلیغات اسلامی با اشاره به برنامه‌های محتوایی طراحی شده برای ایام شادی در دهه ولایت و عزاداری در ماه محرم امسال گفت: ستاد ملی و استانی برای تصمیم‌گیری در این خصوص در سازمان تبلیغات اسلامی تشکیل شده است. بنا داریم در کنار تعظیم شعائر حسینی با همت هیأت‌های مذهبی و مردم در زمینه مسئولیت‌های اجتماعی و رفع مشکلات مردم نیز قدم‌هایی برداریم که برای این امر بسته‌های محتوایی تهیه شده است. عزم جدی برای افزایش شور و شعور حسینی در کشور وی ادامه داد: حضور جدی مؤثرین و به خصوص بانوان در عرصه فعالیت‌های اجتماعی نیز از دیگر برنامه‌های ماست. در این خصوص نشست‌های تخصصی با مبلغین، مداحان، هنرمندان، رسانه‌ها، اهالی شعر، سبک و کتاب برگزار کردیم و بنا داریم با همت تمامی نهادها و دستگاه‌ها فعالیت جامعی در زمینه افزایش شور و شعور حسینی در تبلیغات شهری و تعظیم شعائر حسینی داشته باشیم. انتهای پیام/",
    "label": "فرهنگ"
  },
  {
    "text": "عنوان: رقابت سرسخت باربی‌های مجازی با قابلمه‌های پلاستیکی/ «خاله بازی» فرصت حل مشکلات رفتاری بچه‌ها\nخلاصه: این روزها کمتر دختربچه ای را می بینیم که مشغول جارو زدن فرش خانه کودکانه اش باشد یا در حال پخت و پز غذا روی اجاق گاز اسباب بازی و خواندن لالایی برای عروسکش، جای تمام این ها را موبایل و تبلت پر کرده اند، دخترک انگشتش را روی یک دکمه فشار می دهد و با هر اشاره لباس و آرایش شخصیت درون بازی تغییر می کند.\nمتن: گروه تفریح و نشاط: بسیاری از ما در گفتگوهای روزمره زمانی که می خواهیم بر سختی و جدیت در کاری تأکید کنیم از اصلاح «مگه خاله بازیه؟» استفاده کرده ایم، اصطلاحی که در دل خود یک بازی ساده و بدون فکر را معرفی می‌کند. خاله‌بازی که زیر مجموعه سرگرمی های گروهی و نمایشی قرار می گیرد و در ایام قدیم و پیش از ظهور بازی های جدید، مهم ترین بازی دخترانه به شمار می رفت اما امروزه و با پیشرفت تکنولوژی، بازی های قدیمی کودکانه مثل خاله بازی و لی لی جای خود را به گیم های درون تبلت، موبایل و کامپیوتر داده اند که نتیجه آن شکل گیری شخصیت هایی به شدت فردگرا، بی مسئولیت و گاهاً عصبی در بین بچه ها بوده، چرا که متأسفانه خانواده ها توجهی به بازی هایی با استانداردهای ویژه برای استفاده فرزندان خود ندارد.  این در حالی است که همه ما بر این باور هستیم که بچه های نسل های گذشته که پدران و مادران ما را هم شامل می شدند، به دلیل سرگرمی های ساده اما پر مفهوم خود افرادی اجتماعی تر، صبورتر و با مسئولیت‌تری بوده‌اند.  حل برخی از مشکلات رفتاری بچه‌ها با خاله‌بازی خیلی از والدین به طور مدام از خجالتی بودن و در برخی مواقع هراس اجتماعی کودک شکایت دارند و برای رفع این مشکلات به انواع و اقسام کتاب های روانشناسی و آموزشی رجوع می کنند اما نمی دانند که ریشه بسیاری از این رفتارها به سبک زندگی کودک و بازی هایی برمی گردد که بچه ها در معرض آنها قرار دارند.  در واقع دخترانی که کودکی خود را با بازی هایی مثل خاله بازی می گذرانند و معمولاً یک وسیله یا عروسک خاص را به همراه دارند استرس کمتری را در بزرگسالی تجربه می کنند و سطح اضطراب و نگرانی هایشان نسبت به بچه هایی که حجم زیادی از وسایل بازی را در اختیار داشته اند کمتر است. از سوی دیگر بازی کردن نقش مادر برای عروسک ها باعث می شود تا کودک در بزرگسالی، مادر موفق تری شده و رابطه بهتری را با همسر و فرزندان خود داشته باشد. در خاله بازی و یا به قول خیلی از بچه ها مامان بازی کودک نقش بزرگسال را برعهده می گیرد و تلاش می کند تا با الگوبرداری از شخصیت مادر خود و یا زنان اطرافش، این نقش را به بهترین شکل ایفا کند.   خاله بازی و مامان بازی دو هدف متفاوت دارند وسایل بازی هم مثل نام آن ساده است، قدیم ترها یک زیرانداز، یک عروسک پارچه ای و چند تکه از ظروف نشکن خانگی وسایل بازی بچه ها را تشکیل می داد و در مواقعی هم بچه ها از چادرهای خانگی و تعدادی بالش برای ساخت خانه شخصی خود استفاده می کردند، اما رفته رفته چادرهای آماده و خانه های بازی جای وسایل قدیمی را گرفت و تعدادی لوازم خانگی اسباب بازی پلاستیکی مثل قابلمه، بشقاب و لیوان، گاز، یخچال و ... به این بازی هویت بیشتری بخشید. البته فرهنگ این بازی می گوید که مامان بازی تفاوتی جزئی اما مهم با خاله بازی دارد، در خاله بازی روابطی که حول محور خانواده و ارتباطات فامیلی است در اولویت قرار می گیرد و کودک برای ادامه بازی خود به افراد دیگری نیاز دارد تا بازی را برای خود ملموس تر کند، اما در مامان بازی کودک و عروسکش محور اصلی داستان هستند و در واقع رابطه مادر – فرزندی حرف اول را می زند.   به خاله‌بازی بچه‌ها توجه کنید و نقشی در بازی به عهده بگیرید جعفر شهری در کتاب «تاریخ اجتماعی تهران در قرن سیزدهم» درباره اسباب بازی های مامان بازی و خاله بازی و نقش آن در زندگی دختران می گوید: «برایش یکی دو عروسک کوچک به اسم بچه می ساختند، در دنبال آن ننو و گهواره و وسائل بچه داری و شوهر داری از استکان، نعلبکی، قوری، سماور عروسک که از سفال ساخته شده در بازار فروخته می شد برایشان می خریدند و همپایشان به بچه قنداق کردن و در گهواره یا ننو خوابانیدن و مهمانی دادن و مهمانی رفتن یاد می دادند...» متأسفانه مشغله‌های کاری و دنیای دیجیتال خیلی از پدر و مادرها را بد عادت کرده، آنقدر که حاضر نمی شوند چند ساعتی را با بچه هایشان همبازی شده و در ضیافت کودکانه شان سهیم شوند، به همین جهت هم برای از سر باز کردن بچه ها یک گوشی موبایل یا تبلت به او می دهند تا هم فرزندشان سرگرم شود و هم فرصتی برای خودشان به دست بیاورند. فرصتی که یا به کارهای ناتمام شان برسند و یا چرخ زدن در فضای مجازی را از دست ندهند اما نمی‌دانند که این روش تربیتی، چه مضراتی برای فرزندشان به همراه دارد. والدین باید بدانند که مشارکت و همراهی شان در روند بازی بچه ها، دلگرمی و نوعی از احساس اعتماد به نفس را در آنها تقویت می کند، خیلی از دختربچه ها با دست زدن به لوازم آرایشی و یا پوشیدن کفش های پاشنه بلند مادر به طور غیرمستقیم در حال فرستادن این پیام هستند که می خواهند مادر را الگوی زندگی خود قرار دهند و در آینده مثل او شوند.  به همین جهت هم والدین باید با این آگاهی که محیط خانه و خانواده بهترین مکان برای یادگیری مهارت در بچه هاست، در مسیر بازی با کودک همراه شوند. کودکی بچه‌ها را به آن‌ها برگردانید خاطره مشترک بچه های دهه 50 و 60 جمع شدن های آخر هفته در خانه مادربزرگ و بازی های ساده و صمیمی در حیاط باصفای آن خانه هاست، جایی که قایم باشک، وسطی و خاله بازی مزه دیگری داشت و حتی گِل بازی و آب بازی در حوض فیروزه ای هم مجاز بود و شب هایش هم به قصه‌های مادر بزرگ ختم می شد.  اما این روزها کمتر دختربچه ای را می بینیم که مشغول جارو زدن فرش خانه کودکانه اش باشد یا در حال پخت و پز غذا روی اجاق گاز اسباب بازی و خواندن لالایی برای عروسکش، جای تمام این ها را موبایل و تبلت پر کرده اند، دخترک انگشتش را روی یک دکمه فشار می دهد و با هر اشاره لباس و آرایش شخصیت درون بازی تغییر می کند، حالا برای دختربچه ها چشیدن طعم یک غذای خیالی از درون قابلمه پلاستیکی و یا بغل کردن عروسکش معنایی ندارد چون انتخاب رنگ لاک، شکل لباس و آرایش صورت عروسک مجازی فرصتی برای تجربه این حس و حال های ناب باقی نگذاشته و نسل جدید را قربانی این شکاف عظیم بین سنت و مدرنیته کرده است. انتهای پیام/",
    "label": "تفریح و نشاط"
  },
  {
    "text": "عنوان: آغاز فعالیت آزمایشی مرکز تماس و مشاوره بنیاد ملی بازی‌های رایانه‌ای\nخلاصه: مرکز تماس و مشاوره بنیاد ملی بازی‌های رایانه‌­ای فعالیت خود را به صورت آزمایشی آغاز کرد.\nمتن: به گزارش خبرگزاری فارس به نقل از اداره ارتباطات و امور بین‌الملل بنیاد ملی بازی‌های رایانه­‌ای،مرکز تماس و مشاوره بنیاد ملی بازی‌های رایانه‌­ای فعالیت خود را به صورت آزمایشی آغاز کرد. این مرکز تماس و مشاوره که به منظور هدایت مصرف بازی‌های دیجیتال و دانش­‌افزایی فعالان صنعت بازی راه‌اندازی شده است، پاسخگوی سؤالات، پیشنهادها، انتقادات و گزارش­‌های مصرف‌کنندگان، تولیدکنندگان و فعالان حوزه بازی­‌های دیجیتال خواهد بود. درخواست استعلام رده­‌بندی سنی و دریافت مشاوره‌های عمومی درباره مباحث تربیتی حوزه بازی­‌ها از دیگر خدمات ارائه شده در این مرکز است. مرکز تماس و مشاوره بنیاد ملی بازی‌های رایانه‌ای همه‌روزه از ساعت 8:30 تا 15 و از طریق شماره تماس 58129 آماده پاسخگویی به سوالات شما است. انتهای پیام/ ",
    "label": "تفریح و نشاط"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: چراغ سبز دولت روسیه برای تبدیل دارایی‌ها به طلا\nخلاصه: نخست‌وزیر روسیه اخیرا به صندوق ثروت ملی این کشور برای تبدیل دارایی‌های خود به طلا چراغ سبز داده است.\nمتن: به گزارش خبرنگار گروه اقتصاد بین الملل خبرگزاری فارس به نقل از راشا تودی، میخائیل میشوسین، نخست وزیر روسیه، طی فرمانی صندوق ثروت ملی روسیه را بر آن داشت تا دارایی‌های خود را به طلا تبدیل کند. روابط عمومی کابینه روسیه اعلام کرده که صندوق ثروت ملی این کشور حالا می‌تواند منابع مالی خود را با تبدیل کردن به طلا در بانک مرکزی روسیه ذخیره کند. طلا به صورت سنتی به عنوان یک دارایی پشتوانه‌ای مدنظر قرار می‌گیرد. بنا به گفته دولت روسیه بر اساس این طرح که پیشنهاد آن در اواخر سال 2020 مطرح شد، این اقدام با هدف تنوع‌بخشی به سرمایه‌گذاری‌های صندوق ثروت روسیه اتخاذ شده تا هم ایمنی این دارایی‌ها و هم سوددهی آن افزایش یابد. صندوق ملی روسیه بخشی از دارایی‌های بودجه فدرال این کشور به شمار می‌رود و با هدف حمایت از سیستم ملی پرداخت مستمری در این کشور تاسیس شده است. البته این امکان وجود دارد که دولت روسیه در مواقع بحران برای کسری بودجه خود از منابع این صندوق استفاده کند. بنا به اعلام وزارت اقتصاد این کشور این صندوق حدود 184 میلیارد دلار دارایی دارد. اخیرا هم بانک مرکزی روسیه اعلام کرده که در سال 2020 ارزش ذخایر طلای این کشور برای نخستین بار از ارزش دارایی‌های دلاری آن فراتر رفته است. انتهای پیام/ ",
    "label": "اقتصادی"
  },
  {
    "text": "عنوان: مسابقات جهانی کشتی فرنگی| ۴ ملی‌پوش فردا روی تشک می‌روند\nخلاصه: مسابقات جهانی کشتی فرنگی از فردا در اسلو نروژ آغاز خواهد شد.\nمتن: به گزارش خبرنگار ورزشی خبرگزاری فارس، مسابقات جهانی کشتی فرنگی از فردا (پنجشنبه) به میزبانی اسلو نروژ آغاز می‌شود که فرنگی‌کاران کشورمان در اوزان 55، 72، 77 و 82 روی تشک می‌روند. سجاد عباس‌پور، محمدرضا مختاری، محمدعلی گرایی و پژمان پشتام در روز نخست با حریفان خود سرشاخ خواهند شد. برنامه مسابقات به شرح زیر است: ساعت 8:15 تا 8:45 - مراسم وزن کشی اوزان 55، 72، 77 و 82 ساعت 10:30 تا 14:30 - مسابقات مقدماتی اوزان 55، 72، 77 و 82 کیلوگرم ساعت 16:45 تا 17:45 - مسابقات نیمه نهایی اوزان 55، 72، 77 و 82 کیلوگرم اسامی نفرات اعزامی به شرح زیر است: 55 کیلوگرم: سجاد عباس پور 60 کیلوگرم: مهرداد مردانی 63 کیلوگرم: میثم دلخانی 67 کیلوگرم: محمدرضا گرایی 72 کیلوگرم: محمدرضا مختاری 77 کیلوگرم: محمدعلی گرایی 82 کیلوگرم: پژمان پشتام 87 کیلوگرم: رامین طاهری 97 کیلوگرم: محمدهادی ساروی 130 کیلوگرم: علی اکبر یوسفی انتهای پیام/",
    "label": "ورزشی"
  },
  {
    "text": "عنوان: مسجد جمکران ۱۰۶۹ ساله شد/ نظر مراجع تقلید در خصوص این مسجد\nخلاصه: دستور ساخت مسجد جمکران در شبانگاه ۱۷ ماه مبارک رمضان از سوی امام زمان(عج) صادر شد و حضرت دستور عبادی نیز برای افراد در زمان مراجعت به این مکان صادر فرمودند. از آن روز ۱۰۶۹ سال گذشته است.\nمتن: به گزارش خبرنگار حوزه مسجد و هیأت خبرگزاری فارس، دستور ساخت مسجد جمکران در ۱۷ ماه مبارک رمضان ۳۷۳ هجری از سوی امام زمان (عج) به حسن بن مثله ابلاغ شد و ایشان به او فرمودند: مردم را بگو تا به این موضع رغبت کنند و در این جا بگذارند دو رکعت تحیّت مسجد و دو رکعت نماز صاحب الزمان (عج) بگذارند. شیخ فاضل، حسن بن محمد بن حسن قمی، معاصر شیخ صدوق در کتاب تاریخ قم از کتاب مونس الحزین فی معرفه الحق و الیقین ـ از تألیفات شیخ صدوق ـ بناى مسجد جمکران را به این عبارت نقل کرده است: شیخ عفیف صالح حسن بن مثله جمکرانی می‌گوید: شب سه‌شنبه، هفدهم ماه مبارک رمضان ۳۷۳ هجری در سراى خود خفته بودم که جماعتى به درِ سراى من آمدند. نصفى از شب گذشته بود. مرا بیدار کردند و گفتند: «برخیز و امر امام محمد مهدى صاحب الزمان صلوات الله علیه را اجابت کن که تو را مى‌خواند». حسن بن مثله مى‌گوید: «من برخاستم و آماده شدم» چون به در سراى رسیدم، جماعتى از بزرگان را دیدم. سلام کردم و جواب دادند و خوش آمد گفتند و مرا به آن جایگاه که اکنون مسجد (مقدس جمکران) است آوردند». چون نیک نگاه کردم، دیدم تختى نهاده و فرشى نیکو بر آن تخت گسترده و بالش‌هاى نیکو نهاده و جوانى سى‌ساله، بر روى تخت بر چهار بالش تکیه کرده و پیرمردى در مقابل او نشسته کتابى در دست گرفته بر آن جوان مى‌خواند. بیش از شصت مرد که برخى جامه سفید و برخى جامه سبز بر تن داشتند، برگرد او روى زمین نماز مى‌خواندند. آن پیرمرد که حضرت خضر (علی نبینا و آله و علیه السلام) بود مرا نشاند و حضرت امام (علیه السلام) مرا به اسم خواند و فرمود: برو به حسن بن مسلم بگو: «تو چند سال است که این زمین را عمارت می‌کنى و ما خراب می‌کنیم. پنج سال زراعت کردى و امسال دیگر باره شروع کردی، عمارت می‌کنی، رخصت نیست که تو دیگر در این زمین زراعت کنی باید هرچه از این زمین منفعت برده‌ای برگردانی تا در این موضع مسجد بنا کنند». به حسن بن مسلم بگو: «این جا، زمین شریفی است و حق تعالی این زمین را از زمین‌های دیگر برگزیده و شریف کرده است، تو آن را گرفته به زمین خود ملحق کرده‌ای! خداوند، دو پسر جوان از تو گرفت و هنوز هم متنبّه نشده‌ای!؟ اگر از این کار بر حذر نشوی، نقمت خداوند از ناحیه‌ای که گمان نمی‌بری بر تو فرو می‌ریزد». حسن بن مثله عرض کرد: «سیّد و مولای من! مرا در این باره نشانی لازم است؛ زیرا مردم سخن مرا بدون نشانه و دلیل نمی‌پذیرند». امام (علیه السلام) فرمود: «تو برو رسالت خود را انجام بده، ما در این جا علامتی می‌گذاریم که گواه گفتار تو باشد. برو به نزد سیّد ابوالحسن و بگو تا برخیزد و بیاید و آن مرد را بیاورد و منفعت چند ساله را از او بگیرد و به دیگران دهد تا بنای مسجد بنهند و باقی وجوه را از رهق به ناحیه اردهال که ملک ما است بیاورد و مسجد را تمام کند و نصفِ رهق را بر این مسجد وقف کردیم که هرساله وجوه آن را بیاورند و صرف عمارت مسجد کنند. مردم را بگو تا به این موضع رغبت کنند و عزیز بدارند و چهار رکعت نماز در این جا بگذارند: دو رکعت تحیّت مسجد، در هر رکعتی یک بار «سوره حمد» و هفت بار سوره «قل هو الله احد» (بخوانند) و تسبیح رکوع و سجود را هفت بار بگویند و دو رکعت نماز صاحب الزمان بگذارند، بر این نسق که در (هنگام خواندن سوره) حمد چون به «ایّاک نعبد و ایّاک نستعین» برسند آن را صد بار بگویند و بعد از آن فاتحه را تا آخر بخوانند. رکعت دوم را نیز به همین طریق انجام دهند. تسبیح رکوع و سجود را نیز هفت بار بگویند. هنگامی که نماز تمام شد، تهلیل (یعنی لا إله الاّ الله) بگویند و تسبیح فاطمه زهرا (علیها السلام) را بگویند. آن گاه سر بر سجده نهاده صد بار صلوات بر پیغمبر و آلش، صلوات الله علیهم بفرستند». و این نقل، از لفظ مبارک امام (علیه السلام) است که فرمود: «فَمَنْ صلاّهما، فکأنّما صلّی فی البیت العتیق؛ هرکس، این دو رکعت (یا این دو نماز) را بخواند، گویی در خانه کعبه آن را خوانده است.» حسن بن مثله می‌گوید: «در دل خود گفتم که تو این جا را یک زمین عادی خیال می‌کنی، این جا مسجد حضرت صاحب الزمان (علیه السلام) است». پس آن حضرت به من اشاره کردند که برو! چون مقداری راه پیمودم، بار دیگر مرا صدا کردند و فرمودند: «در گلّه جعفر کاشانی چوپان بُزی است، باید آن بز را بخری. اگر مردم پولش را دادند با پول آن خریداری کن وگرنه پولش را خودت پرداخت کن. فردا شب آن بُز را بیاور و در این موضع ذبح کن. آن گاه روز چهارشنبه هجدهم ماه مبارک رمضان، گوشت آن بُز را بر بیماران و کسانی که مرض صعب العلاج دارند انفاق کن که حق تعالی همه را شفا دهد. آن بُز، ابلق است. موهای بسیار دارد. هفت نشان سفید و سیاه، هر یکی به اندازه یک درهم در دو طرف آن است که سه نشان در یک طرف و چهار نشان در طرف دیگر آن است». آن گاه به راه افتادم. یک بار دیگر مرا فرا خواند و فرمود: «هفت روز یا هفتاد روز ما در اینجاییم.» نظر مراجع عظام تقلید و علما در خصوص مسجد مقدس جمکران: آیت‌الله صافی گلپایگانی: ایمان و دین من آن‌جاست، برخی از بزرگان را دیده بودم که پای پیاده به جمکران می‌رفتند. اینجا پایگاه بسیار با عظمتی است که نشان می‌دهد رمز و حقیقتی در آن‌جا وجود دارد. این مسجد همواره مورد احترام بوده است و روز به روز هم به حسب ظاهر این احترام بیشتر می‌شود. آیت‌الله مکارم شیرازی: این مسجد عظیم که برپاست نام امام زمان (عج) برروی آن است و عبادتی هم که برای آن وارد شده صد در صد توحیدی است که فرد صد مرتبه باید بگوید: «ایّاک نعبد و ایّاک نستعین». روایت ساخت این مسجد هم در بیداری و نه در خواب به دستور امام بوده است که علمای بزرگ هم تأیید کرده‌اند. مسجد مقدس جمکران تریبون بزرگی است که می‌تواند گروهی را از فساد باز دارد و به اسلام و مکتب پیروان اهل بیت دعوت کند. آیت‌الله نوری همدانی : جمکران پایگاهی است که امام زمان(عج) در آن معرفی می شود. علاوه بر تقدس این مکان، جایی لازم است که مردم در دوران غیبت، فرهنگ غیبت و امام زمان را درک کنند که مسجد جمکران به این موضوع شناخته شده است. آیت الله یزدی: در روایت داریم به قم و اطراف آن بروید. یعنی در زمان مشکلات باید به قم و اطرافش رفت که مسجد جمکران یکی از این نواحی است. این مسجد به اشاره حضرت ساخته شد تا پایگاهی برای ارشاد مردم باشد. البته نماز هم یکی از راه‌های ارشاد مردم است. فیلم کاملی از بیانات مراجع عظام تقلید و علما در خصوص مسجد مقدس جمکران را اینجا ببینید:   انتهای پیام/",
    "label": "فرهنگ"
  },
  {
    "text": "عنوان: پاسخ رسمی سازمان لیگ به کاپیتان های استقلال و ذوب آهن؛ حق عضویت 2.5 درصد است نه 5 درصد\nخلاصه: سازمان لیگ فوتبال ایران درواکنش به اظهارات کاپیتان تیم استقلال اعلام کرد:حق عضویت بازیکنان و مربیان ۲,۵ درصد از مبلغ قرارداد است که به حساب فدراسیون فوتبال واریز می شود.\nمتن: به گزارش خبرگزاری فارس، سایت سازمان لیگ نوشت: ووریا غفوری کاپیتان استقلال و مسعود ابراهیم زاده کاپیتان تیم ذوب آهن اصفهان در گفت و گو با رسانه ها ضمن بیان مطالبی سراسر کذب و خلاف واقع ادعا کرده اند: سازمان لیگ فوتبال ایران ۵ درصد حق عضویت از بازیکنان و مربیان دریافت می کند. بر این اساس به اطلاع می رساند دریافت حق عضویت طبق  بند د ماده ۱۳ اساسنامه فدراسیون فوتبال  بازیکنان و مربیان ۲,۵ درصد است که ۲ درصد فدراسیون فوتبال توسط سازمان لیگ اخذ و به حساب فدراسیون فوتبال واریز می شود نیم درصد از این مبلغ نیز اختصاص به توسعه فوتبال بانوان دارد. از سوی دیگر ابراهیم زاده در بخشی از مصاحبه اش مدعی شده «برای ایفمارک و تست‌های پزشکی از حساب بازیکن پول کم می‌کنند ولی هیچ اتفاقی رخ نمی‌دهد. باید رسیدگی صورت بگیرد و این پولی که سازمان لیگ می‌گیرد کم نیست، امیدوارم به این موضوع رسیدگی شود ما هم از این قضیه ناراحت هستیم.» این در حالی است که هزینه های تست های پزشکی از حساب باشگاه کسر می گردد و ریالی از بازیکن در این خصوص کسر نمی شود. مدارک و مستندات در سازمان لیگ موجود و طبق روال هزینه های پزشکی در صورتحساب باشگاه منظور می شود و ربطی به بازیکن یا کادر فنی ندارد. سازمان لیگ فوتبال ایران حق قانونی خود می داند که در خصوص اظهارات خلاف واقع بازیکنان مورد نظر اقدام قانونی نماید. انتهای پیام/ ",
    "label": "ورزشی"
  },
  {
    "text": "عنوان: چرا آمریکاییان به جنبش‌های برتری‌طلبی نژادی و تروریستی می‌پیوندند؟\nخلاصه: در اکثر روایت‌های به کار گرفته شده از سوی افراطیون خشونت‌گرا، تصویری از یک دشمن واقعی یا خیالی عرضه می‌شود که خود را تا پشت دروازه‌ها رسانده و مبارزه با چنین دشمنی به عنوان کاری باارزش و احترام‌انگیز تبلیغ می‌شود.\nمتن: خبرگزاری فارس ـ گروه غرب از نگاه غرب: وعده اصلی دولت پرزیدنت جو بایدن فراهم کردن کرامت و احترام برای آمریکاییان بوده است. او هیچگاه از تکرار این حرف پدرش خسته نمی شود که یک بار به او گفته بود: «در شغل افراد چیزی بیشتری از یک چک دستمزد وجود دارد، داشتن شغل به معنای داشتن کرامت و احترام است...به معنای اینکه بتوانی در چشم پسرت نگاه کنی و بگویی\"همه چیز درست می شود.\"» این حرف شباهت عجیبی به  حرف دو اقتصاددان دانشگاه پرینستون آن کیس و انگوس دیتون دارد که در سال 2020 نوشتند: «مشاغل برای افراد فقط منبع پول نیستند. با از دست رفتن مشاغل، معنا، کرامت، غرور و عزت نفس که سرانجام به یاس می انجامد از دست می رود، نه اینکه تنها یا حتی پیش از هر چیز دیگری منبع درآمد آنها از دست برود.» من به عنوان روانشناس در مورد «طلب اهمیت و احترام از سوی انسان» مطالعه می کنم. تحقیقات من نشان می دهد که این انگیزه بنیادین، یک نیروی بزرگ در مسائل انسان به شمار می رود. این انگیزه مسیر تاریخ جهان را شکل می دهد و سرنوشت ملت ها را تعیین می کند. این انگیزه دلیل اصلی برخی از چالش های بزرگی است که جامعه با آنها مواجه است و از جمله عبارتند از: خودکشی آمریکاییان طبقه مزدبگیر (که با عنوان «مرگ های از سر نومیدی» از آنها یاد می شود؛ جنبش های برتری طلبان سفیدپوست؛ نژادپرستی سیستمی؛ تروریسم اسلامگرا؛ تولید و تکثیر تئوری های توطئه؛ جدال فزاینده بین میانه روها و افراط گرایان حزب جمهوریخواه.) در تمام این موارد، غالبا به شکل ناخودآگاه هدف انسان ها از تمام اعمال، دیدگاه ها و نگرش های خود تلاش برای برآورده ساختن نیاز اساسی آنها برای به حساب آمدن، به رسمیت شناخته شدن و مورد احترام قرار گرفتن است. خود واژه «برتری طلبی سفیدپوستان» از دغدغه کسب جایگاه برتر حکایت می کند. در مورد عناوینی چون «پسران مغرور» و «سوگندسپاران» نیز به همین ترتیب است.  نژادپرستی سیستمی در انگیزه فرو کشیدن یک نژاد و بالا کشیدن نژادی دیگر ریشه دارد. تروریسم اسلامگرا اهانت کنندگان فرضی یک مذهب را هدف قرار می دهد. تئوری های توطئه از عواملی فرضی سخن می گویند که در حال نقشه کشیدن برای به زانو درآوردن و بی احترامی نسبت به قربانیانشان هستند. و جناح افراط گرای حزب جمهوری خواه منحصرا در اندیشه برنده شدن است، نه بازی کردن بر اساس قواعد بازی برای پیروز شدن. بیدار شدن میل به کسب اهمیت و احترام این طلب برای اهمیت و احترام در ابتدا و پیش از آنکه بتواند محرک رفتارهای شخص شود، باید در او بیدار گردد. این گونه نیست که ما 24 ساعت شبانه روز و در تمام هفته تشنه این اهمیت و احترام باشیم. این طلب را تجربه  از دست رفتن اهمیت از طریق تحقیر و شکست می تواند به حرکت درآورد. وقتی که ما به چنین فقدانی دچار می شویم، با استیصال به دنبال اعاده اهمیت و احترام نسبت به خود هستیم. آنگاه است که اشتیاق پذیرش هر روایتی را که به ما می گوید چگونه می توانیم این کار را انجام دهیم پیدا می کنیم و رهبرانی را می یابیم که راه را به ما نشان دهند. فرصت کسب یک دستاورد بزرگ مثل تبدیل شدن به یک قهرمان، یک شهید یا ابرستاره نیز می تواند طلب اهمیت را به حرکت درآورد. طی چند دهه گذشته آمریکاییان زیادی این فقدان آزاردهنده اهمیت و احترام را تجربه کرده اند. دانشمندان علوم اجتماعی استنباط مردم از طبقه اجتماعی خود را بین سال های 1972 تا 2010 در ایالات متحده مورد بررسی قرار داده اند. در دهه 1970 بیشتر آمریکاییان بی آنکه مشکلی با این موضوع داشته باشند خود را جزو طبقه متوسط می دیدند که در آن زمان طرز رفتار و شیوه زندگی آن را تعریف می کرد؛ یک همسایه خوب بودن و یک عضو خوب اجتماع بودن به معنای ابراز رفتاری مناسب بود. برعکس تا دهه2000 عمدتا درآمد به عامل تعیین کننده تعلق به طبقه متوسط تبدیل شده بود. و چون درآمدها در طول نیم قرن گذشته ثابت بوده اند، تا سال 2010 خیلی از آمریکاییان (به خصوص آمریکاییان دارای درآمد پایین تر) هویت طبقه متوسطی خود را به کلی از دست داده اند. پس چندان تعجبی ندارد که آنها به این شعار کارزار انتخاباتی ترامپ پاسخ داده باشند که «بازگرداندن دوباره عظمت» آمریکا (یا آمریکاییان) را وعده می داد.  افزایش احساس فقدان اهمیت و احترام همه گیری کووید19 احساس شکنندگی و بی اهمیتی را در مردم تشدید کرد. انزوا از عزیزان، خطراتی که متوجه سلامت فردی است و ترس از یک مصیبت اقتصادی همگی عوامل استرس آوری هستند که باعث می شود شخص احساس ضعف و آسیب پذیری کند. این عوامل گرایش به سوی ایده هایی را افزایش می دهد که  راه حل هایی سریع را برای ترمیم احساس فقدان اهمیت و احترام عرضه می کنند. هرچند ایده هایی که وعده احیای اهمیت و کرامت را می دهند بسیار متنوع هستند، ولی همگی در یک هسته مهم با هم مشترک هستند: آنها ترویج ارزش های اجتماعی مختلف را به عنوان راهی به سوی اهمیت یافتن به تصویر می کشند. ترویج آزادی و دمکراسی، دفاع از کشور یا مذهب یک شخص، پیش بردن اهداف حزب سیاسی فرد، همگی برای جلب کسب احترام و کرامت اجتماعاتی را هدف قرار می دهند که در آنها به این ارزش ها حرمت گذاشته می شود. وقتی طلب اهمیت و احترام شدت می گیرد، سایر ملاحظات همچون راحتی، روابط یا شفقت به کناری می روند. به این ترتیب هر حرکتی که در راستای کسب این اهمیت باشد، به چشم کاری مشروع دیده می شود. این اقدامات شامل اعمالی نیز می شود که در غیر این صورت قابل نکوهش هستند، مثل خشونت، پرخاشگری، شکنجه یا تروریسم. طلب شدید احترام و اهمیت، به معنای دعوت مستقیم از اعمال قابل نکوهش نیست. بلکه آمادگی فرد را به گونه ای افزایش می دهد که به خاطر کسب اهمیت و کرامت، نسبت به این اعمال بردباری بیشتری از خود نشان دهد و آنها را تایید کند. بسته به روایتی که اقدامات اهمیت و احترام آور را در یک وضعیت مشخص تجویز می کند، در نهایت این مسیری است که در پیش گرفته می شود. بسته به چشم انداز اخلاقی فرد چنین اعمالی ممکن است «خوب»، «بد»، یا«زشت» دیده شوند. فرد ممکن است ارزیابی به کلی متفاوتی از جنبش جان سیاهان مهم است و پسران مغرور داشته باشد و با این حال از نظر روانی تایید کند که هدف هر دو مسیر در جهت کسب اهمیت و احترام است.  وسوسه خشونت خطر خاصی که متوجه جوامع است از کشش اولیه نسبت به خشونت با هدف کسب اهمیت و احترام ناشی می شود. در میان حیوانات سلطه از طریق  «مبارزه تن به تن» تعیین می شود، نکته ای که رودی جولیانی در راهپیمایی پیش از حمله به ساختمان کنگره نیز به آن اشاره کرده بود. و همانطور که پرزیدنت تئودور روزولت در سخنانی معروف خاطر نشان کرده، راه رفتن با یک «چماق گنده» باعث می شود که بقیه کشورها توجه و احترام نشان دهند. در اکثر روایت های به کار گرفته شده از سوی افراطیون خشونت گرا، تصویری از یک دشمن واقعی یا خیالی عرضه می شود که خود را تا پشت دروازه ها رسانده و مبارزه با چنین دشمنی به عنوان کاری با ارزش و احترام انگیز تبلیغ می گردد. برای نوچه های ترامپ این دشمن، «دولت عمیق» بود. برای بخش عمده ای از راست افراطی این دشمن گاه مهاجران، آوارگان، رنگین پوستان، یهودیان یا آسیایی ها هستند و گاه حتی موجودات چندش آوری که نقشه سلطه بر جهان را دارند. مسیحیان انجیلی مبارزه ادعایی ترامپ با «دولت عمیق» را به چشم مبارزه ای الهام گرفته از تعالیم آسمان می بینند. در پیام 13 ژانویه 2018 کیوانون نیز گفته شده بود: «شما به دلیلی انتخاب شده اید. بالاترین سطح از دانش و ارزش سیاسی که تاکنون جهان به خود دیده، در اختیار شما قرار داده شده است.» این دیدگاه ها بذر تفرقه را میان اجزای جامعه می افشانند و آن را به دودستگی و قطب بندی دعوت می کنند. طلب اهمیت و احترام یک جنبه همگانی و لایتغیر طبیعت انسان است. این ویژگی این پتانسیل را دارد برای انجام کارهای بزرگ از یک طرف و پاره پاره کردن جامعه از طرف دیگر از آن الهام گرفته شود. چالش بزرگ این روزها، مهار انرژی هایی است که این انگیزه بنیادین به حرکت درمی آورد و هدایت آنها به سمت اموری است که در جهت خیر و صلاح بشریت قرار دارند. نویسنده: آری کروگلانسکی (Arie Kruglanski) استاد روانشناسی در دانشگاه مریلند منبع: https://b2n.ir/a84324 انتهای پیام/",
    "label": "فرهنگ"
  },
  {
    "text": "عنوان: کمالوند: در 48 ساعت نتوانستیم چیزی به استقلال اضافه کنیم/ دینم را به مردم بوشهر و باشگاه شاهین ادا کردم\nخلاصه: مدیرفنی تیم فوتبال استقلال گفت: باید بگویم در 48 ساعت گذشته چیزی را نتوانستیم به استقلال اضافه کنیم.\nمتن: به گزارش خبرنگار ورزشی خبرگزاری فارس، فراز کمالوند پس از برتری یک بر صفر استقلال مقابل فولاد در هفته هفدهم لیگ برتر اظهار داشت: خدا را شکر می کنم که استقلال توانست در اولین بازی با حضور ما به برتری برسد تا فاصله در صدر جدول زیاد نشود. فولاد هم به ما چسبیده بود اما باید بگویم در 48 ساعت گذشته چیزی را نتوانستیم به تیم اضافه کنیم. وی افزود: باید به فکری و دستیارانش خسته نباشید بگویم زیرا ما ادامه دهنده راه مربیان قبلی هستیم.  مدیر فنی تیم استقلال درباره اینکه سرپرست استقلال چه زمانی انتخاب می شود گفت: تیم ما قطعا نیاز به سرپرست دارد و باید این مشکل حل شود. با بررسی‌هایی که باشگاه و فرهاد مجیدی صورت می‌دهند یک سرپرست  به تیم ما اضافه می‌شود. کمالوند درباره میزان امیدواری‌اش نسبت به وضعیت استقلال توضیح داد: اکنون نمی توانیم چیز زیادی درباره این موضوع بگوییم اما تمام سعی و تلاش کادرفنی استقلال بازگرداندن این تیم به روزهای خوب است. وی درباره احتمال اضافه شدن عضو جدید به کادرفنی استقلال عنوان کرد: دیگر بعید می‌دانم کسی به کادرفنی اضافه شود. البته باید درباره این مضوع با فرهاد مجیدی صحبت شود. مدیر فنی استقلال درباره حل مشکل خود با باشگاه شاهین بوشهر گفت: مشکل خاصی نبود و من دین خود را به مردم بوشهر و باشگاه شاهین ادا کردم. شرایط برای ما فراهم نشد و تا زمانیکه آنجا بودم به تعهدات عمل نشد. خیلی دوست داشتم به ایم تیم کمک کنم و در فضای صلح و دوستی جدا شوم که این اتفاق هم افتاد. انتهای پیام/",
    "label": "ورزشی"
  },
  {
    "text": "عنوان: ترتیل صفحه 180 قرآن/ میوه تقوا+فیلم، متن و مفاهیم\nخلاصه: پیامبر (ص) می‌فرمایند: «مَن اَرادَ عِلمَ الاَوَّلینَ وَالآخَرینَ، فَلیُثَوِّرِ القُرآنَ» هرکه علم اولین و آخرین را می‌خواهد، باید آن را در قرآن بجوید.\nمتن: خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «مَن اَرادَ عِلمَ الاَوَّلینَ وَالآخَرینَ، فَلیُثَوِّرِ القُرآنَ» هرکه علم اولین و آخرین را می‌خواهد، باید آن را در قرآن بجوید. (کنزل العمال ج۱ ص۵۴۸) در ادامه تلاوت ترتیل صفحه ۱۸۰ قرآن کریم شامل آیات ۲۶ تا ۳۳ سوره مبارکه انفال با صدای شهریار پرهیزکار تقدیم می‌شود.      انتهای پیام/",
    "label": "فرهنگ"
  },
  {
    "text": "عنوان: تأثیرات منفی گردشگری غیرمسئولانه بر پارک‌‌های ملی/چه راهکارهایی مؤثر است؟\nخلاصه: پارک‌های ملی اغلب جاذبه‌های اصلی گردشگری هستند که در مناطق نسبتاً دور افتاده و حاشیه‌نشین واقع شده‌اند و فرصت‌های زیادی را برای تفریح، آموزش و ارتباط با طبیعت ارائه می‌دهند.\nمتن: به گزارش خبرنگار اجتماعی خبرگزاری فارس،‌ بازدیدکنندگان از پارک‌های ملی می‌توانند تأثیراتی منفی را بر محیط طبیعی آن مکان مانند تخریب اکوسیستم و قطع یا مختل کردن چرخه‌های طبیعی برجا بگذارند.  بنابراین، مدیران پارک‌ها باید اطلاعات ثابت و دقیقی در مورد ویژگی‌های بازدیدکنندگان داشته باشند تا بتوانند این مناطق را به درستی مدیریت و حفاظت کنند. بامداد رجبی،‌کارشناس ارشد برنامه‌ریزی گردشگری طی یادداشتی در این زمینه،‌ به راهکارهای کاهش تأثیرات منفی گردشگری بر پارک‌های ملی اشاره کرده است. وی در این یادداشت چنین نوشته است: «اتحادیۀ بین‌المللی حفاظت از طبیعت، پارک ملی را به عنوان یک منطقه حفاظت‌شده طبیعی تعریف می‌کند که عمدتاً برای حفاظت از اکوسیستم و تفریح ​​اداره می‌شود. گردشگری یکی از بزرگ‌ترین صنایع جهان است و مسافران به دلیل داشتن مناظر آرام از پارک‌های ملی دیدن می‌کنند.ژ، در حالی که دوست دارند این محیط‌های طبیعی را در شرایط دست‌ نخورده خود ببینند، اما اغلب اوقات بر تخریب این پارک‌ها می‌افزایند. گردشگران می‌توانند از جهات مختلف به محیط‌زیست آسیب برسانند و حتی ممکن است از کاری که انجام می‌دهند بی‌اطلاع باشند، در بازدید از پارک‌ها اقداماتی مانند زیر پا گذاشتن پوشش گیاهی بر نابودی زمین می‌افزاید. به‌دلیل حجم زیاد گردشگری در پارک‌های ملی، مشکلات زیادی به‌ وجود می‌آید، باید متذکر شد که تاثیر منفی گردشگری غیرمسئولانه بر این مکان‌ها یک مشکل جهانی است. معمولاً گردشگران از ارزشمندی این مناطق بی اطلاع و از میزان آسیبی که به این مناطق وارد می‌کنند، بی‌خبر هستند، این در حالی است که دوستداران و حامیان محیط‌زیست، اغلب گردشگران غیرمسئول را «آفت» محیط‌زیست می‌دانند. ممکن است برخی از گردشگران هنوز به رویکرد «انسان‌محور» به طبیعت اعتقاد داشته باشند، این بدان معناست که آن‌ها معتقدند طبیعت فقط برای خدمت به منافع بشر و ارتقای رفاه انسان‌ها به وجود آمده است. در این نگرش، نگرانی برای محیط زیست بسیار اندک است و اهمیت و رفاه انسان «هدف نهایی» است، با اینکه حقوق طبیعت و محیط طبیعی با گذشت زمان اهمیت بیشتری یافته اما هنوز کسانی هستند که به طبیعت اعتنایی ندارند و آن را نابود می‌کنند. تأثیرات منفی گردشگران غیرمسئول بر پارک‌های ملی به صورت سه مشکل اصلی نمایان می‌شود: کاهش منابع ملی، آلودگی و تاثیرات فیزیکی. گردشگری غیرمسئولانه باعث تخریب زمین، اختلال و نابودی اکوسیستم‌ها، آلودگی هوا، تولید و پخش زباله می‌شود، همه این موارد نه‌ تنها سلامت زمین را به خطر می‌اندازند، بلکه خطرات دیگر را نیز به همراه دارند. با افزایش تعداد بازدیدکنندگان از این پارک‌ها، ازدحام جمعیت به یک مشکل بزرگ تبدیل می‌شود، این ازدحام می‌تواند توانایی لذت بردن از این مناطق دیدنی و همچنین کیفیت منابع طبیعی پارک‌ها را کاهش دهد. اگر بازدید کنترل نشده باشد یا بازدیدکنندگان از زمین چشم‌اندازها بیش از حد استفاده کنند، این اماکن می‌توانند تخریب شوند. شلوغی همچنین می‌تواند مقادیر زیادی استرس، ناراحتی، عصبانیت و سایر نگرش‌ها را ایجاد کند. بازدید مداوم گردشگران می‌تواند حیات‌وحش و چرخه پرورش حیوانات را به‌ طرز شدیدی مختل کند و رفتارهای طبیعی آن‌ها را تغییر دهد، با شروع ازدحام رفتار حیوانات تغییر می‌کند. مثلاً الگوهای لانه‌سازی پرندگان تغییر می‌کند و نهایتاً تعداد حیوانات در بدترین حالت کاهش می‌یابد. بسیاری از پارک‌های ملی دارای امکانات گردشگری هستند، مانند سرویس‌های بهداشتی یا مراکز اطلاع رسانی، این امکانات و ساخت و سازها بر زمین تأثیر می‌گذارد و چشم اندازهای طبیعی منطقه را کاهش داده و منتج به تخریب زیبایی نیز می‌شوند. اگرچه بسیاری از امکانات گردشگری در پارک‌های ملی سعی می‌کنند با طبیعت هم‌نشینی مسالمت‌آمیز داشته باشند اما همیشه با مناطق اطراف هماهنگ نیستند، وجود وسایل نقلیه همچون اتومبیل، اتوبوس و وسایل تفریحی دیگر، می‌تواند باعث آلودگی صوتی شود. این وسایل نقلیه می‌توانند استرس و کاهش شنوایی را برای انسان ایجاد کنند و همچنین باعث ناراحتی حیوانات وحشی شوند. این صداها می‌توانند باعث شوند حیوانات «الگوهای فعالیت طبیعی» خود را تغییر دهند، تأثیرات بازدیدکنندگان، ناشی از مواردی مانند پیاده روی، استفاده از وسایل نقلیه و دوچرخه سواری، تأثیرات منفی زیادی در پارک‌های ملی دارد، پوشش گیاهی زیر پا گذاشته می‌شود، در نتیجه خاک تحت تأثیر قرار گرفته و منجر به افزایش فرسایش می‌شود. راهکارهای کاهش تاثیرات منفی گردشگری بر پارک‌های ملی ۱- اولین قدم برای حفظ پارک ملی که از آن دیدن می‌کنید این است که از قبل برنامه‌ریزی کرده و آماده باشید. اطمینان حاصل کنید که مقررات و دستورالعمل‌های پارک شناخته شده است و آگاهی از آنچه در آن پارک می‌توان و نمی‌توان انجام داد وجود دارد. ۲- تعداد گردشگران برای بازدید از پارک‌ها محدود باشند. ۳- اِعمال مجازات برای کسانی که تابع قوانین نیستند، نیز می‌تواند به حداقل رساندن خسارت کمک کند. ۴- دوره‌های آموزشی، عامل مهمی در کاهش تأثیرات منفی است. شروع آموزش در سنین پایین به نسل‌های آینده اجازه می‌دهد تا اهمیت کمک به محیط زیست را درک کنند. ۵- استفاده از راهنما می‌تواند به ایجاد آگاهی کمک کند و با پیروی از کسی که راه خود را می‌شناسد، ممکن است تأثیرات کاهش یابد. ۶- سرانجام، در دسترس قرار دادن سطل‌های زباله در مناطق و قرار دادن تابلوهایی مانند «زباله نریزید» می‌تواند در کاهش این تأثیرات موثر باشد. یادگیری و آموزش دیگران در مورد این اصول ساده می‌تواند بسیاری از پارک‌های ملی را از تأثیرات منفی محافظت کند. هنگامی که دانش به دست آمد، تشخیص آنچه اتفاق می‌افتد و انجام هر کاری در مورد آن آسان‌تر است. برای تربیت افراد از سنین پایین باید قدم‌هایی برداشته شود تا آن‌ها اهمیت را تشخیص داده و در بزرگسالی به آن عمل کنند. اگر ما به آموزش جوانان خود ادامه دهیم، آن‌ها معلم خواهند شد و نسل‌های آینده اهمیت محافظت از این پارک‌های ملی را می‌دانند و به پاکسازی تأثیرات منفی بر این مناطق خواهند پرداخت. انتهای پیام/",
    "label": "تفریح و نشاط"
  },
  {
    "text": "عنوان: واکنش شرکت‌های کره‌ای به تحریم‌های ایران، فرار بود\nخلاصه: رئیس مجمع نمایندگان استان اصفهان گفت: شرکت‌های کره‌ای زمانی که ایران در شرایط تحریم قرار نداشت، با حضور در بازارهای کشور، نهایت استفاده را از فرصت‌ها کردند و واکنش آنها به تحریم ایران و قرارگرفتن نظام اقتصادی کشور در تنگنای تحریم‌ها، فرار بود.\nمتن: اخبار شرکتها؛ رئیس مجمع نمایندگان استان اصفهان گفت: شرکت‌های کره‌ای زمانی که ایران در شرایط تحریم قرار نداشت با حضور در بازارهای کشور، نهایت استفاده را از فرصت‌ها کردند و واکنش آنها به تحریم ایران و قرارگرفتن نظام اقتصادی کشور در تنگنای تحریم‌ها، فرار بود. به گزارش مرکز ارتباطات رسانه‌ای انتخاب الکترونیک، حجه‌الاسلام و المسلمین سید ناصر موسوی لارگانی، امروز چهارشنبه _31 شهریورماه 1400_ در نشست مجمع نمایندگان استان اصفهان در محل گروه صنعتی انتخاب الکترونیک، اظهار کرد: انتخاب الکترونیک به عنوان یک بنگاه صنعتی – اقتصادی شاخص در اصفهان، افتخاری برای مردم این استان و کشور است و خرسندیم که اعضای مجمع نمایندگان استان موفق به بازدید از ظرفیت‌های تولیدی و اقتصادی این مجموعه شدند. وی با اشاره به تاکید رهبر معظم انقلاب اسلامی بر لزوم بازدید میدانی مسئولان از حوزه‌های استحفاظی، افزود: برگزاری نشست مجمع نمایندگان استان اصفهان در جمع کارکنان این مجموعه افتخاری برای اعضای مجمع بود. رئیس مجمع نمایندگان استان اصفهان با بیان اینکه نمایندگان مجلس یازدهم تاکنون انقلابی عمل کرده‌اند، تصریح کرد: بیانیه اخیر نمایندگان مجلس شورای اسلامی در حمایت از تولیدات ملی صنعت لوازم خانگی و تاکید بر لزوم ممنوعیت واردات در این زمینه، یک اقدام انقلابی و شاخص از سوی نمایندگان بود. موسوی لارگانی اضافه کرد: شرکت‌های کره‌ای زمانی که ایران در شرایط تحریم قرار نداشت با حضور در بازارهای کشور، نهایت استفاده را از فرصت‌ها کردند و واکنش آنها به تحریم ایران و قرارگرفتن نظام اقتصادی کشور در تنگنای تحریم‌ها، فرار بود. وی با اشاره به تلاش مافیای واردات برای تهاتر پول‌های بلوکه شدن ایران در کره جنوبی با محصولات لوازم خانگی، ادامه داد: مجلس از اشتغالزایی پایدار صورت گرفته در گروه انتخاب الکترونیک و سایر بخش‌های صنعت لوازم خانگی ایران به صورت جدی حمایت می‌کند و به هیچ وجه اجازه بازگشت برندهای خارجی به ایران را نخواهد داد. محمدرضا دیانی، مدیرعامل گروه توسعه سرمایه‌گذاری انتخاب نیز در این نشست با تاکید بر لزوم حمایت جدی حاکمیت از صنعت لوازم خانگی، گفت: امروزه بستری برای رشد پایدار صنعت لوازم خانگی در کشور فراهم شده و باید این بستر با استفاده از ظرفیت حمایت همه‌جانبه مجلس انقلابی، نقش خود را در برطرف کردن بخشی از مشکلات اقتصادی و معیشتی مردم ایفا کند. وی افزود: تداوم و استمرار رشد پایدار در صنعت پیشران لوازم خانگی ایران نیازمند یک تغییر رویکرد و نگاه در دولت و مجلس است که به شکر خداوند این تغییر رویکرد تا حد زیادی محقق شده است. مدیرعامل گروه توسعه سرمایه‌گذاری انتخاب با بیان اینکه رشد اقتصادی کشور وابسته به تسهیل فرایندهای مرتبط با فعالیت لوکوموتیوهای اقتصادی در ایران است، خاطرنشان کرد: رویکرد اقتصادی کشور باید از سمت توزیع فقر به سمت توزیع ثروت و توسعه پایدار حرکت کند. در حقیقت راه‌حل اصلی حل مشکلات اقتصادی ایران، تسهیل فعالیت پیشران‌های اقتصادی در کشور است و باید مسئولان در میدان باشند و برای حل مشکلات این پیشران‌ها تلاش کنند. محمد رضا دیانی سید ناصر موسوی لارگانی نماینده مجلس انتهای پیام/ب",
    "label": "اقتصادی"
  },
  {
    "text": "عنوان: نام موشک فلسطینی «عیاش» از کجا آمده؟\nخلاصه: هفته گذشته موشکی توسط گردان‌های «عزالدین قسام» رونمایی شد که حتی نامش می‌توانست وحشت در دل صهیونیست‌ها بیاندازد؛ موشک «عیاش 250». این نام را اسراییلی‌ها خوب می‌شناسند زیرا بعید است خطرناک‌ترین دشمن خود را فرموش کنند.\nمتن: خبرگزاری فارس ـ گروه حماسه و مقاومت: هفته گذشته و در پی حملات حماس به سرزمین‌های اشغالی در جواب تجاوزات آنها به غزه، موشکی توسط گردان‌های «عزالدین قسام» رونمایی شد که حتی نامش می‌توانست وحشت در دل صهیونیست‌های ساکن سرزمین‌های اشغالی بیندازد: موشک «عیاش ۲۵۰». موشک عیاش این نام را اسراییلی‌ها حتی پس از گذشت سال‌ها خوب می‌شناسند و بعید است خطرناک‌ترین دشمن خود را در تاریخ اشغالگری‌شان فراموش کنند. مقاومت فلسطین با این نامگذاری بار دیگر خواست یادآوری کند راه کشاورززاده روستای «رافات» از توابع «طولکرم» زنده است و شاگردان او حالا هر کدام یحیای دیگری شده‌اند برای مبارزه با اسراییلی‌ها. اما نام «عیاش» متعلق به چه کسی است؟ او جوانی بود که در ۲۹ سالگی دشمن درجه یک اسراییلی‌ها شد و پس از عملیات‌های جاسوسی بسیار پیچیده به شهادت رسید. در ادامه این مطلب ماجرای «مهندسِ مرگ» اسراییلی‌ها را خواهید خواند. گوشی موبایلی آماده شده بود تا کابوس سختی را که چهار سال اسراییلی‌ها را هراسان کرده بود به پایان برساند. «کمال حماد» بابت اینکه گوشی را به دست یحیی برساند، بیش از یک میلیون دلار از رژیم صهیونیستی دستخوش گرفته بود. او در این خیال بود که قرار است مثل خبرچینی‌هایش در سال‌های گذشته ردی از یحیی به صهیونیست‌ها بدهد و آنها با گوش دادن به مکالمات مهندس جایش را شناسایی کنند. کمال جاسوسی‌اش را تمام و کمال انجام داده بود. حتی خط تلفن خانه را هم قطع کرد مبادا یحیی بخواهد برای تماس از تلفن استفاده کند. همین که یحیی گوشی را روشن کرد تا با پدرش صحبت کند بلافاصله افراد شین بث (یکی از سرویس‌های جاسوسی اسراییل) صدای او را شناسایی کردند و با فشار تنها یک دکمه گوشی کنار سر او منفجر شد و اینگونه بود که مهندسِ مرگ صهیونیست‌ها شکار شد. پس از حاصل شدن اطمینان از شهادت یحیی و اینکه این بار او دیگر نتوانسته فرار کند، شبکه‌های تلویزیون اسراییل همه برنامه‌های خود را قطع کردند و با پخش موسیقی‌های شاد اعلام کردند: «اسراییلی‌ها امشب راحت می‌خوابند؛ زیرا دشمن درجه یک آنها یعنی «یحیی عیاش» کشته شد.» شهید یحیی عیاش اسراییلی‌ها نمی‌توانستند شادی این پیروزی را پنهان کنند. هرچند می‌دانستند بدون شک، پیکر مهندس از زنده بودنش برای آنها هزینه و خطر بیش‌تری در بر خواهد داشت. برای همین در ادامه اعلام خبر شکار مهندس به اشغالگران این هشدار را دادند که مواظب عواقب این اتفاق باشند: «یحیی عیاش مغز متفکر انفجارات و عملیات‏‌های انتحاری علیه اسراییل که به مهندس انفجار و تخریب شهرت داشت، در این عملیات کشته شده است. وی که عامل کشته و زخمی شدن بیش از ۴۸۰ تن یهودی بود، از ۴ سال پیش تاکنون اولین و در عین حال خطرناک‌ترین متهم تحت پیگرد دستگاه قضایى اسراییل بود. گفته می‌شود نامبرده بارها پس از عملیات‏‌های انتحاری صورت گرفته توسط شاگردانش، با لباس مبدل خاخامی در صحنه‏‌های عملیات حاضر شده و پس از بررسى نقاط ضعف و قوت کار و تصویربرداری از عملیات، با اظهار دلجویى‌‌هاى تصنعی، نیروهای امنیتی حاضر را فریب داده و می‏‌گریخته است... مهندس عیاش به زبان عبرى تسلط کامل داشته و فارغ‏‌التحصیل رشته مهندسى شیمى از دانشگاه بیرزیت بوده است. او در دانشگاه جزو متعصب‏‌ترین دانشجویان نسبت به انجام مراسم اسلامى از قبیل خواندن متون مذهبی و نماز و روزه به شمار مى‌‌رفته... ضمن تبریک به تمام یهودیان اسراییل، از همه بینندگان و شنوندگان عزیز، تقاضا داریم که نسبت به عملیات‏‌های انتقام‌‏جویانه احتمالی گردان‌‌های عزالدین قسام هشیاری و آمادگى خود را حفظ کنند...» چهار سال تمام سرویس‌های جاسوسی اسراییل به کمک تعداد زیادی از خبرچین‌های خود دست به دست هم داده بودند تا یحیی را از بین ببرند. کشتن او شده بود یکی از دغدغه‌های اصلی صهیونیست‌ها که اسحاق رابین نخست وزیر وقت رژیم صهیونیستی هر بار با کلافگی کامل سراغ مهندس را در جلسات می‌گرفت و می‌خواست که افرادش در شین بث دقیق اطلاع دهند که تا کنون برای دستگیری او چه کرده‌اند؟ یحیی تنها ۲۹ سال داشت وقتی «شیمون رومح»، از عالی‏رتبه‏‌ترین افسران امنیتی صهیونیست‏، در برنامه‌‌ای تحت عنوان «شناخت شخصیت طراح و مجرى عملیات‏‌های انتحارى بنیادگرایان فلسطینی» این مهندس شیمی را خطاب قرار داد و اعلام کرد: «... متأسفانه مجبورم به عنوان یک کارشناس امنیتی ـ نظامى، در مقابل عظمت و دقت عملیات‏‌هایت به واماندگی و تحیر خودم اعتراف کنم؛ چرا که جز این چاره‌‌ای ندارم. کارهای تو نه تنها اعجاب من که تعجب همه متخصصان امنیتی جهان را برانگیخته است. تو یک شبح هولناک براى جامعه یهودیانی، اما باید اعتراف کنم که قدرت ترمیم ضربات وارد شده به مجموعه‏‌ات را بی‌وقفه بالا مى‏‌بری و شکست را از مسیر خود دورتر می‌سازى...» کشیدن تصویر یحیی عیاش روی دیوار توسط یک فلسطینی «اسامه حماد» پسر خواهر «کمال» و دوست نزدیک به یحیی و کسی که اتاقی از خانه‌اش را در اختیار مهندس گذاشته بود، خاطره لحظه شهادت را اینگونه روایت می‌کند: «دایی یک موبایل به عنوان هدیه به من داد تا از آن براى ارتباطات راحت‏‌تر استفاده کنم. در آن موقع حتی به ذهنم هم خطور نمی‌کرد که ممکن است دایی من عنصر خودفروخته‏‌اى باشد و غرضش از اهداى موبایل و یا امکانات رفاهی خیانت به یحیی است. من بنا بر دلایل حفاظتى اجازه ملاقات را به دایی‌ام ندادم؛ اما موبایل را به مهندس دادم تا در تماس‌هاى تلفنی راحت‏‌تر عمل کند. یحیی هم مدتى از موبایل استفاده کرد تا اینکه روزى به من گفت که احساس می‌کند خط تلفن موبایل ناامن است و احتمال مى‌دهد که نیروهای امنیتی اسراییل خط موبایلش را شناسایی کرده باشند. به همین دلیل به من امر کرد که دیگر از موبایل استفاده نشود و از همان خط عادی تلفن قدیمی‌مان استفاده کنیم.  من هم قبول کردم و موبایل را خاموش کرده و کنار گذاشتم. چند روز بعد دایی کمال آمد و گفت که براى کارى مجبور به سفر است و دو سه روزى احتیاج به موبایل دارد و من هم موبایل را که دیگر از آن استفاده نمی‌کردیم به او امانت دادم. البته باید اضافه کنم که او یک بار هم قبلا موبایل را قرض گرفته بود و به خاطر همین، من اصلا به امانت گرفتن موبایل مشکوک نبودم. نکته دیگر هم این که از طریق موبایل با یحیی بیشترین تماس‌ها از طرف پدرش بود که البته بعد از کنار گذاشتن موبایل، یحیی به پدرش هم سپرده بود که از آن به بعد با شماره تلفن عادى منزل با او تماس بگیرد و قرار بود که صبح روز جمعه، پدر مهندس با او تماس رفته و نتیجه کاری را به اطلاع برساند. صبح روز جمعه که یحیی منتظر تماس پدرش بود، حدود ساعت ۸، دایی به من تلفن زد و گفت که خط تلفن موبایل را باز نگه دارم؛ چرا که ممکن است یکى از رفقاى تاجرش با شماره موبایل تماس گرفته و برایش پیغام بگذارد و اضافه کرد که اگر آن تاجر پیغام گذاشت، حتی پیغام تلفنى را به او اطلاع بدهم. من هم خط تلفن را روشن گذاشتم. از آن طرف پدر یحیی هر چقدر به تلفن عادى زنگ مى‌‌زند، متوجه می‌شود که تلفن از طریق مخابرات قطع شده است و بالاجبار حوالى ساعت ۹ با امید روشن بودن موبایل، شماره موبایل را می‌گیرد و موبایل زنگ می‌زند. من که با یحیی در اتاق دیگرى بودم برخاستم و دیدم که همسرم موبایل را به طرف من آورده و مى‌‌‌گوید که پدر مهندس است و چون نتوانسته شماره تلفن منزل را بگیرد، با موبایل تماس گرفته، من هم موبایل را از همسرم گرفته و به یحیى دادم. چون یحیی از تماس پدرش با خط تلفن موبایل شدیداً ناراحت شده بود، بعد از سلام از پدرش خواست که دیگر با موبایل تماس نگیرد و من در حالی که به سمت در اتاق مى‏‌رفتم تا مقدمات صبحانه را از همسرم بگیرم احساس کردم که پشتم داغ شد و انفجارى در اتاق رخ داد. وقتى ناخودآگاه برگشتم، در میان دود و غبار دست یحیی را دیدم که جدا شده و خون از آن جاری است. تمام پنجره‏‌های اتاق هم شکسته شده بودند. فریادهاى همسرم مرا به خود آورد. بعد از فرو نشستن گرد و غبار صورت یحیی را دیدم که به شدت جراحت دیده بود و متوجه شدم که شهید شده است. به سختی به همسرم فهماندم که یکى از دوستان مهندس در گروه قسام را باخبر کرده و به کمک بیاورد.» اعلام خبر شهادت مهندس یحیی عیاش در روزنامه‌ها سرانجام شهید «یحیی عبداللطیف عیاش» در ۱۵ دی سال ۱۳۷۴ به شهادت رسید و نامش همچنان لرزه بر دشمنان اسراییلی‌اش می‌اندازد. تصویری از روز تشییع پیکر یحیی عیاش انتهای پیام/",
    "label": "فرهنگ"
  },
  {
    "text": "عنوان: آغاز رقابت خانواده ها بر سر PS5/ انتشار نخستین تیزر پویش نوروزی بازینو\nخلاصه: پویش نوروزی «بازینو» با شعار «سال نو، بازی نو» به همت بنیاد ملی بازی‌های رایانه‌ای و همکاری آژانس تبلیغاتی تپسل برای حمایت از بازی‌سازان ایرانی کار خود را آغاز کرد.\nمتن: به گزارش خبرنگار تفریح و نشاط خبرگزاری فارس، پویش نوروزی «بازینو» با شعار «سال نو، بازی نو» به همت بنیاد ملی بازی‌های رایانه‌ای و همکاری آژانس تبلیغاتی تپسل برای حمایت از بازی‌سازان ایرانی کار خود را آغاز کرد.این پویش با هدف جذب کاربر برای بازی‌های موبایلی مناسب ایرانی در ایام تعطیلات نوروز و با توجه به شرایط کرونایی و لزوم حضور خانواده‌ها در منزل و سرگرم شدن با بازی طراحی شده است و تا ۲۰ فروردین ادامه دارد. تمام خانواده‌ها و علاقه‌مندان با بازی از همین امروز می‌توانند با  با مراجعه به سایت bazino1400.ir با دانلود و نصب بازی‌ها در این پویش نوروزی جذاب شرکت کنند. اما حتماًیادتان باشد که به محض وارد شدن به سایت با وارد کردن شماره موبایل خود ثبت‌نام کنید تا وارد قرعه‌کشی جوایز جذاب بازینو شوید. در ادامه نخستین تیزر پویش نوروزی بازینو را می بینید:  انتهای پیام/",
    "label": "تفریح و نشاط"
  },
  {
    "text": "عنوان: حجم تجارت ایران و قزاقستان 235 میلیون دلار شد\nخلاصه: رئیس اتاق بازرگانی ایران گفت: حجم روابط تجاری ایران و قزاقستان باوجود فرصت‌ها در سطح مطلوبی قرار ندارد، زیرا بر اساس آمار حجم مبادلات تجاری دو کشور در سال ۲۰۲۰، حدود ۲۳۵ میلیون دلار بوده است.\nمتن: به گزارش خبرنگار اقتصادی خبرگزاری فارس به نقل از اتاق بازرگانی ایران، غلامحسین شافعی امروز در نشست مجمع تجاری ایران و قزاقستان با بیان اینکه  دو کشور اشتراکات زیادی در حوزه تمدن و فرهنگ داشته و روابط دیرینه‌ای داشته‌اند گفت: مناسبات ایران با کشورهای همسایه اولویت ویژه‌ای دارد که در این بین قزاقستان به عنوان یکی از بزرگ‌ترین کشورهای آسیای مرکزی برای ما از جایگاه مهمی در سیاست خارجه ایران برخوردار است. به طوری که در دو سال گذشته باوجود کرونا مرزهای دو کشور هیچ‌گاه بسته نبود و کالاهای تجاری از طریق مرزهای آبی مبادله می‌شد. وی افزود: با توجه به منابع و توانایی‌های دو کشور در زمینه‌های مختلفی همچون نفت، گاز و کشتیرانی در دریای خزر، پتروشیمی، کشاورزی، فلزات، مواد معدنی و شیمیایی، دام‌پروری، مصالح ساختمانی و خدمات فنی و مهندسی توسعه روابط با جمهوری قزاقستان برای ایران از جایگاه ویژه‌ای برخوردار است. به خصوص که با توجه به حضور فعال قزاقستان در تعاملات جهانی و همچنین عضویت این کشور در اتحادیه اقتصادی اوراسیا و پیمان شانگهای پتانسیل توسعه روابط تجاری دو کشور بیش از پیش ایجاد شده است. شافعی با تأکید بر اینکه حجم روابط تجاری دو کشور باوجود این فرصت‌ها در سطح مطلوبی قرار ندارد گفت: بر اساس آمار حجم مبادلات تجاری دو کشور در سال ۲۰۲۰، ۲۳۵ میلیون دلار بوده است که در مقایسه با حجم ۸۵ میلیارد دلاری تجارت خارجی قزاقستان این عدد بسیار ناچیز است. لذا لازم است برای توسعه روابط تجاری نسبت به رفع موانع از جمله تسهیل صدور روادید گام‌های عملیاتی برداشته شود. رئیس اتاق ایران بازرگانی ایران، کریدور بندرعباس-ترکمنستان-قزاقستان را به عنوان فرصتی مهم برای ترانزیت کالا و تأمین نیازهای کشورهای مرتبط با این کریدور ارزیابی کرده و بیان کرد: این کریدور باعث اتصال قزاقستان و سایر کشورهایCIS، خلیج فارس و کشورهای جنوب شرقی آسیا می‌شود. بنابراین فعال شدن این کریدور به توسعه تجارت کشورهای طول مسیر کمک خواهد کرد. شافعی ادامه داد: فعال کردن حمل‌ونقل دریایی بین دو کشور هزینه‌های تمام‌شده کالا را به‌مراتب کاهش داده و باعث تسریع و تسهیل در موضوع حمل‌ونقل خواهد شد. لذا لازم است زیرساخت‌های بندری دو کشور تقویت و زمینه حمل‌ونقل دریایی دو کشور توسعه یابد. وی افزود: در صورت توسعه زیرساخت‌ها و رفع موانعی مانند مشکلات نقل‌وانتقال پول و تسهیل روابط بانکی و رفع مشکل صدور ویزای تجاری بلندمدت قزاقستان برای تجار ایرانی می‌توان در زمینه صادرات کالاهای صنعتی، خدمات فنی و مهندسی و همکاری‌های علمی به خصوص در زمینه نانو و بیوتکنولوژی و توسعه گردشگری سلامت دو کشور می‌توانند با یکدیگر همکاری بیشتری در آینده داشته باشند. به خصوص اینکه ایران می‌تواند در ساخت طرح‌های زیربنایی، صنعتی و تجاری قزاقستان سرمایه‌گذاری و اکتشاف و بهره‌برداری از معادن و همچنین سرمایه‌گذاری مشترک در حوزه‌های تولیدی در قزاقستان مشارکت کند. * قزاقستان مصمم به افزایش حجم مبادلات اقتصادی با ایران است غیرت توربایف معاون وزیر تجارت قزاقستان از دیگر سخنرانان این نشست با بیان اینکه ایران و قزاقستان همواره روابط اجتماعی، فرهنگی و سیاسی دوستانه و نزدیکی با یکدیگر داشته‌اند گفت: امکان ارتباط از طریق راه‌های ریلی، دریایی و هوایی بین دو کشور روابط آن‌ها را به هم نزدیک‌تر کرده است. او با بیان اینکه توافق موقت ایجاد منطقه آزاد تجاری ایران و اوراسیا به افزایش حجم مبادلات تجاری ایران و قزاقستان کمک کرده است گفت: امیدواریم این توافق به یک توافق دائمی تبدیل شود. توربایف تأکید کرد: در جولای و اوت سال ۲۰۲۰ حجم تجارت دو کشور ۳۱۸ میلیون دلار بود بوده که نسبت به مدت‌زمان مشابه سال قبل دو برابر شده است. این نشان می‌دهد که دو طرف تمایل زیادی برای افزایش همکاری‌ها دارند. در حال حاضر شرکت‌های قزاقستانی ظرفیت ۱۶۲ میلیون دلاری برای سرمایه‌گذاری و ارائه خدمات به ایران دارند و این قابل‌افزایش است. وی با اشاره به راه‌اندازی خط آهن ایران-ترکمنستان-قزاقستان گفت: با راه‌اندازی این خط، رشد تجارت ما ۵ برابر شد. اما این کافی نیست و ظرفیت‌های دو کشور خیلی بیش از این‌هاست. توربایف با بیان اینکه باید روش‌های چندگانه تجارت را میان دو کشور افزایش دهیم تأکید کرد: وزارت تجارت قزاقستان بسته حمایتی از سرمایه‌گذاران و تجار دارد که ۱۵ راه برای تسهیل و حمایت از سرمایه‌گذاری ارائه کرده است. تجار ایرانی با توجه به این بسته می‌توانند فعالیت‌های خود درقزاقستان را افزایش دهند. * توافق‌نامه موقت ایجاد منطقه تجاری بین ایران و کشورهای اوراسیا در ادامه اسخت اورازبای سفیر قزاقستان در ایران هم با بیان اینکه برگزاری این نشست در آستانه سی‌امین سالگرد استقلال قزاقستان برای این کشور اهمیت ویژه‌ای دارد گفت: قزاقستان نه تنها بزرگ‌ترین کشور آسیای میانه است بلکه بزرگ‌ترین اقتصاد در میان این کشورها نیز هست. در حال حاضر قزاقستان جز ۵۰ کشور توسعه‌یافته جهان است و با برنامه‌ریزی‌های صورت‌گرفته می‌خواهیم در آینده در ردیف ۳۰ کشور برتر دنیا برسیم. وی با تأکید بر اینکه قزاقستان در میان کشورهای آسیای میانه بهترین شرایط را برای تجارت فراهم کرده است بیان کرد: ما در سال گذشته توانستیم ۳۵۰ میلیون دلار سرمایه‌گذاری خارجی مستقیم جذب کنیم که این میزان ۷۰ درصد کل سرمایه جذب شده در آسیای میانه است. اوزابای بیان داشت: توافق‌نامه موقت ایجاد منطقه تجاری بین ایران و کشورهای اوراسیا توافق‌نامه مهمی است و امیدواریم با تبدیل آن به توافق‌نامه دائمی حجم تبادلات تجاری میان ایران و قزاقستان افزایش پیدا کند. انتهای پیام/ب",
    "label": "اقتصادی"
  },
  {
    "text": "عنوان: اجبار فیس‌بوک به فروش اینستاگرام و واتس‌آپ\nخلاصه: کمیسیون تجارت فدرال آمریکا می گوید فیس‌بوک با در اختیار داشتن واتس‌آپ و اینستاگرام بازار شبکه های اجتماعی در آمریکا را در انحصار گرفته است.\nمتن: به گزارش خبرنگار اقتصاد بین‌الملل خبرگزاری فارس، به نقل از رویترز، کمیسیون تجارت فدرال آمریکا اعلام کرد:‌ فیس‌بوک با در اختیار گرفتن اینستاگرام و واتس‌آپ به شکلی غیرقانونی برای خود انحصار ایجاد کرده است، البته فیس‌بوک می‌گوید کمیسیون تجارت فدرال آمریکا هیج سندی دال بر تلاش فیس‌بوک داشتن انحصار ندارد. حالا فیس‌بوک با ارائه یک شکایت از دادگاه خواسته است تا جلوی اجرای این فرمان را بگیرند در صورتی که دادگاه با فیس‌بوک همراه شود اجبار این شبکه اجتماعی برای فروش دو فرزندخوانده خود سخت‌تر خواهد شد. در ماه ژوئن هم دادگاه منطقه‌ای کلمبیا در آمریکا گفته بود که کمیسیون تجارت فدرال آمریکا نتوانسته اسناد مرتبط با انحصارطلبی فیس‌بوک در بازار شبکه‌های اجتماعی را ارائه دهد. کمیسیون تجارت فدرال آمریکا مدت‌هاست که می‌گوید فیس‌بوک بازار شبکه‌های اجتماعی شخصی در آمریکا را در انحصار خود نگه داشته است. انتهای پیام/",
    "label": "اقتصادی"
  },
  {
    "text": "عنوان: آخر هفته مهمان «ارواح سنگی» باشید/تنفس هوای پاک در «واریش»\nخلاصه: ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم.\nمتن: گروه تفریح و نشاط: عدم شناخت پایتخت نشین ها از مناطق تفریحی در تهران باعث شده تا گزینه های تفریحی خود را در شرایط کرونایی به شمال کشور محدود کنند، این در حالی است که ما در تهران مناطق تفریحی ناشناخته و زیبایی را داریم که می توانیم به عنوان مقصد سفرهای یک روزه از آن ها بهره ببریم. ما در این گزارش به شما تعدادی از مناطق تفریحی اطراف تهران را معرفی می کنیم تا بنا به شرایط خود یکی از آن ها را انتخاب کرده و آخر هفته خوشی را در کنار خانواده رقم بزنید. روستای واریش با فاصله اندکی از شهر و در شمال غرب تهران، منطقه ای زیبا وجود دارد که هوای پاک آن تصور نزدیکی این منطقه با تهران را غیرممکن می کند.  روستایی در جوار وردیج به نام واریش که به دلیل داشتن آب وهوای خنکی که دارد، بهترین انتخاب برای گردشگری های تابستانی به شمار می رود،‌ تا جایی که در زمستان ها باعث کوچ روستاییان از این منطقه می شود. این روستای بکر و زیبا محل خوبی برای گذراندن یک آخر هفته به یادماندنی به شرط رعایت پروتکل های بهداشتی است،‌ چشمه واریش یکی از جاذبه های گردشگری این روستا به شمار می رود و خنکای آب آن گرمای تابستان را برایتان دلنشین می کند.  برای رفتن به این منطقه می توانید در انتهای اتوبان همت با ورود به بلوار پژوهش و رسیدن به شهرک دانشگاه شریف به خیابان شهید اردستانی وارد شوید. در انتهای شمالی خیابان تابلوی کوچک سفید رنگی با عنوان «روستای وردیج – روستای واریش» وجود دارد که ابتدای جاده کوهستانی وردیج و واریش را نشان می‌ دهد. در ابتدای ورود به این روستا مبلغ 5 هزار تومان ورودی از هر اتومبیل دریافت می شود، یک کیسه زباله هم از سوی دهیاری واریش در اختیار شما قرار می گیرد تا زباله هایتان را در طبیعت جا نگذارید، نکته جالب توجه جمله ای است که بر روی دیوار نقش بسته: «این روستا رفتگر ندارد، زباله را ببرید.» جاده مسیح ‌الله دین محمد، ارتفاعات پهنه حصار و امامزاده بی‌ بی زرین قمر از جمله جاذبه هایی است که می توانید در سفر به این منطقه از آنها بازدید کنید. روستای ارواح سنگی در همسایگی روستای وردیج و واریش در شمال غرب تهران، یکی از زیباترین مناطق ییلاقی تهران جای گرفته، جایی که به دلیل سنگ ها و صخره های مجسمه ای شکل به روستای ارواح سنگی شهرت یافته است. این روستا با قدمتی کهن زیر مجموعه کن و سولقان محسوب می شود و به دلیل موقعیت جغرافیایی که دارد در بهار و تابستان گردشگران زیادی را به سمت خود می کشاند.  در این منطقه سنگ هایی وجود دارند که به صورت طبیعی شکل و طرح عجیبی به خود گرفته اند، تا جایی که با نگاه کردن به هر یک از سنگ ها تصویری از حیوان و یا جمجمه انسان برایتان تداعی می شود. این روستا بالاتر از وردآورد تهران قرار گرفته، شما می توانید در این سفر یک روزه از جاذبه های دیگر روستا همچون رودخانه های گوارا،  چشمه شاه،‌ آبشار لت مال و چشمه پااورزا هم دیدن کنید. آبشار ایگل این آبشار در دامنه شمال شرق توچال قرار گرفته و یکی از مسیرهای صعود به قله توچال هم محسوب می شود، این منطقه سرشار از درختان و گیاهانی همچون ریواس و پونه است. اگر از جاده لواسان به سمت اوشان حرکت کنید، نرسیده به آهار جاده ای فرعی را می بینید که به روستا و آبشار ایگل می رسد، البته برای رفتن به آبشار باید خودروی خود را پارک کرده و با یک پیاده روی حدوداً دو ساعته خودتان را به این آبشار برسانید.  با توجه به کوهستانی بودن این منطقه،‌ بهار و تابستان بهترین زمانی است که می توانید از ایگل دیدن کنید، حتماً در مسیر پیاده روی مراقب قلوه سنگ ها و صخره های اطراف باشید. اگر تصمیم به کمپ زدن ندارید حتماً دو ساعت قبل از غروب آفتاب اقدام به برگشتن کنید، چرا که با تاریک شدن هوا پیدا کردن مسیر بازگشت سخت خواهد شد. دره آهنگرک حدود 5 کیلومتر بالاتر از فشم و در غرب میگون دره ای قرار گرفته که مسیر بسیاری از کوهنوردانی است که قصد فتح قله آهنگرک را دارند، منطقه ای که حتی بسیاری از طبیعت گردهای نیمه حرفه ای و آماتور هم به دنبال قدم زدن در آن هستند. این منطقه که به دلیل مسیرهای صعب العبور به هیچ عنوان برای سالمندان و کودکان مناسب نیست در فصل بهار و تابستان بیشترین میزان زیبایی خود را به رخ گردشگران می کشاند، برای رسیدن به این منطقه باید از تهران به کیلومتر 30 جاده لشکرگ بروید و از آنجا وارد روستای میگون شوید، 4 کیلومتری شمال غربی میگون دره آهنگرک جا خوش کرده است.  از آنجایی که این دره کنار دو منطقه توریستی میگون و شمشک واقع شده، شما می توانید از جاذبه های گردشگری زیادی همچون آبشار تل تنگه، هفت چشمه میگون، دره هملون و... بازدید کنید. در تمامی این سفرها حتماً لوازم مورد نیاز سفر مثل عینک آفتابی، دارو و لولزم شخصی، لباس مناسب، کرم ضد آفتاب، کفش پیاده روی،‌ غذا، تنقلات و آب آشامیدنی به همراه داشته باشید، به هیچ عنوان وارد باغ ها و زمین های مردم نشوید و در صورت روشن کردن آتش، هنگام ترک محل آن را خاموش کنید. انتهای پیام/",
    "label": "تفریح و نشاط"
  },
  {
    "text": "عنوان: فارس من| تحویل خودروسازان کاهش یافت/ تعهدات معوق؛ 57 هزار دستگاه\nخلاصه: علی رغم وعده های داده شده از سوی وزارت صنعت و خودروسازان برای افزایش عرضه خودرو، آمارها از کاهش تحویل خودروسازان از ابتدای سال تا 24 دی ماه در مقایسه با مدت مشابه سال قبل حکایت دارد.\nمتن: به گزارش خبرنگار اقتصادی خبرگزاری فارس، با وجود وعده های مکرر مدیران وزارت صنعت و شرکت های خودروساز مبنی بر بالارفتن تیراژ تولید خودرو و در نتیجه افزایش تحویل خودرو به مشتریان و کاهش تعهدات معوق، آمارهای مربوط به تولید و تحویل خودرو از ابتدای سال تا 24 دی ماه نشان دهنده عدم تحقق این وعده ها است. بر این اساس، از ابتدای امسال تا 24 دی ماه، 745 هزار و 734 دستگاه خودرو توسط ایران خودرو و سایپا تولید شده که نسبت به مدت مشابه سال قبل 21.3 درصد افزایش داشته است. البته این میزان تولید معادل 95 درصد برنامه تدوین شده برای تولید طی این مدت است. در این مدت، 652 هزار و 232 دستگاه خودرو توسط این دو گروه خودروسازی به مردم تحویل داده شده که نسبت به دوره مشابه سال قبل 5.3 درصد کاهش داشته است. بررسی وضعیت تولید و تحویل خودرو از ابتدای سال تا 24 دی ماه نشان می دهد در این مدت کل تعهدات خودروسازان 707 هزار و 536 دستگاه بوده و تعداد تعهدات معوق آنها به 56 هزار و 878 دستگاه رسیده است.  بررسی آمار نشان می دهد از ابتدای امسال تا 24 دی ماه 408 هزار و 347 دستگاه خودرو توسط ایران خودرو تولید شده و میزان خودروهای تحویلی این گروه خودروسازی 361 هزار و 498 دستگاه بوده است. به این ترتیب تولید ایران خودرو در مقایسه با مدت مشابه سال قبل 54 درصد و میزان تحویل خودرو توسط این گروه صنعتی نیز 14 درصد رشد داشته است. در این مدت تعداد تعهدات معوق ایران خودرو معادل 15 هزار و 761 دستگاه بوده است. ایران خودرو از ابتدای سال تا 24 دی ماه 98.9 درصد برنامه تولید خود را محقق کرده است.  از ابتدای سال تا 24 دی ماه 337 هزار و 387 دستگاه خودرو توسط گروه سایپا تولید شده که نسبت به مدت مشابه سال قبل 1.26 درصد رشد داشته است.همچنین تعداد خودروهای تحویلی توسط این گروه خودروسازی 290 هزار و 734 دستگاه بوده که در مقایسه با دوره مشابه سال قبل 22 درصد افت داشته است. در عین حال تعهدات معوق سایپا به 41 هزار و 117 دستگاه رسیده است. سایپا از ابتدای سال تا 24 دی ماه 91.6 درصد برنامه تولید خود را محقق کرده است.  میزان تحویل خودروسازان در حالی با افت همراه است که به گفته کارشناسان، بازار خودرو زمانی به تعادل می رسد که میزان عرضه و تقاضا با یکدیگر متعادل باشند. در حال حاضر به دلیل کاهش نرخ ارز شاهد افت قیمت خودرو در بازار هستیم که این موضوع باعث کاهش تقاضای خرید خودرو نیز شده و تعداد شرکت کنندگان در قرعه کشی خودروسازان کاهش یافته است اما در صورتی که بازار به ثبات برسد و تقاضای خرید افزایش یابد، میزان عرضه خودروسازان نقش پررنگ تری در کنترل بازار خواهد داشت چرا که اگر تحویل خودرو روندی نزولی داشته باشد باز هم شاهد تشدید قیمت خودرو در بازار خواهیم بود. خودروسازان مدتی است افزایش 50 درصدی تولید خود را مشروط به آزادسازی قیمت برخی محصولاتشان کرده اند که اگرچه شورای رقابت مصوبه آزادسازی قیمت این خودروها را صادر کرد اما مخالفت سازمان بازرسی با این مصوبه، مانع از اجرای آن شد. اشکان میرمحمدی بازرس کل امور صنعت سازمان بازرسی در این مورد با بیان اینکه دستورالعمل شورای رقابت برای قیمت گذاری خودرو باعث شوک قیمتی در بازار شد، می گوید: در صحبتی که با مسئولان وزارت صنعت و حتی معاون وزیر صنعت داشتیم، گفتند که فرمول جدید شورای رقابت یک فضای تصاعدی را در بازار خودرو ایجاد می‌کند و باعث فشار به مردم خواهد شد، گرچه آنها نیز به دنبال افزایش قیمت هستند اما نمی‌خواهند به مردم فشاری وارد شود. به گفته وی، در مصوبه شورای رقابت به تولید به صورت عام و کلی اشاره شده، اما در مورد عرضه، اشاره‌ای صورت نگرفته است. میرمحمدی با اشاره به تأثیر روند نزولی قیمت دلار بر بازار خودرو می گوید: در کنار این موضوع، کاهش ارزبری قطعات و داخلی‌سازی نیز صورت گرفته که بر این مبنا قیمت خودروها باید مورد بازنگری قرار گیرد. این طور نیست که نرخ تورم‌ بخشی صنعت خودرو همچنان شیب مثبت داشته باشد. وی ادامه می دهد: پیش از اینکه رئیس شورای رقابت فرمول جدید شورای رقابت را اعلام کند ما روز دوم دی‌ماه طی نامه‌ای به وزیر صنعت که به رئیس شورای رقابت نیز رونوشت شد، خواستیم تا با توجه به اینکه کشور در وضعیت بحرانی و التهاب قرار دارد برای تصمیم‌گیری در مورد قیمت‌گذاری و بازار خودرو، کارشناسی لازم صورت گیرد اما دیدیم که فرمول جدید یک شبه اعلام شد و کارشناسی لازم در این مورد صورت نگرفت. باید دید وزارت صنعت و خودروسازان تا چه حد به دنبال مدیریت بازار خودرو و رفع رانت از این بازار هستند و در نهایت خودروهای داخلی با چه قیمتی به دست مردم می رسد. به گزارش فارس، برخی کاربران سامانه «فارس من» با ثبت سوژه هایی با عنوان «انتقاد مشتریان از تأخیر در ارسال دعوت‌نامه خودروی ساینای معمولی»، «گلایه خریداران خودرو از بدعهدی شرکت‌های خودروساز»، «چرا خودروسازان خودروی نیسان ثبت‌نامی را تحویل نمی‌دهند» ، «دلیل تأخیر در تحویل محصولات ایران خودرو چیست؟» و «خودروسازان به جای افزایش نرخ به فکر تحویل‌ها باشند» نسبت به تاخیر خودروسازان در تحویل خودروهای ثبت نامی معترض شده بودند. انتهای پیام/",
    "label": "اقتصادی"
  },
  {
    "text": "عنوان: ترتیل صفحه 200 قرآن/ زیارت اهل قبور+فیلم، متن و مفاهیم\nخلاصه: پیامبر (ص) می‌فرمایند: «مَن عَلَّمَ آیَةً فی کِتابِ اللهِ تَعالی، کانَ لَهُ اَجرُها ما تُلِیَت» هر که آیه‌ای از کتاب خدا را به دیگری بیاموزد، پاداش آن آیه، تا زمانی که خوانده می‌شود به او نیز می‌رسد.\nمتن: خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «مَن عَلَّمَ آیَةً فی کِتابِ اللهِ تَعالی، کانَ لَهُ اَجرُها ما تُلِیَت» هر که آیه‌ای از کتاب خدا را به دیگری بیاموزد، پاداش آن آیه، تا زمانی که خوانده می‌شود به او نیز می‌رسد. (مستدرک الوسائل ۴/۲۳۵) در ادامه تلاوت ترتیل صفحه ۲۰۰ قرآن کریم شامل آیات ۸۰ تا ۸۶ سوره مبارکه توبه باصدای شهریار پرهیزکار تقدیم می‌شود.      انتهای پیام/",
    "label": "فرهنگ"
  },
  {
    "text": "عنوان: جزئیات انفجار مخازن گازوئیل در مرز ایران و افغانستان/ نقص فنی تانکرهای افغانستانی عامل احتمالی انفجار\nخلاصه: مدیرکل راهداری و حمل و نقل جاده‌ای خراسان جنوبی گفت: ساعت ۱۰:۱۵ امروز حادثه آتش‌سوزی در بندر شیخ ابونصر فراهی افغانستان هم پایه پایانه مرزی ماهیرود و میل ۷۸ ایران شروع شد که به دلیل انفجار در دو منبع گازوئیل کشور افغانستان رخ داد.\nمتن: اسدالله جلال‌زاده در گفت‌وگو با خبرنگار اقتصادی خبرگزاری فارس، درباره آخرین جزئیات وقوع انفجار در تانکرهای گازوئیل در نزدیکی پایانه ماهی‌رود ایران و در خاک افغانستان، اظهار داشت: مقارن ساعت ۱۰:۱۵ امروز حادثه آتش‌سوزی در بندر شیخ ابونصر فراهی افغانستان هم پایه پایانه مرزی ماهیرود و میل ۷۸ ایران شروع شد. مدیر کل راهداری و حمل و نقل جاده‌ای خراسان جنوبی ادامه داد: این آتش‌سوزی مربوط به مخازن زمینی کشور افغانستان است، دو منبع گازوئیل دچار آتش‌سوزی شده بودند. وی افزود: در ساعات اولیه وقوع حادثه طبق کمک خواهی والی افغانستان از استاندار خراسان جنوبی و تصمیم شورای تامین استان، چهار دستگاه خودرو آتش نشانی به محل وقوع حادثه در خاک افغانستان اعزام شد. جلال زاده بیان کرد: در حال حاضر مهار آتش  تقریباً انجام شده است، اما ماشین‌آلات مورد نیاز در منطقه هستند. مدیر کل راهداری و حمل و نقل جاده‌ای خراسان جنوبی افزود: همچنین ناوگان موجود در منطقه با همکاری ادارات حمل و نقل دو کشور از منطقه خطر دور شدند. وی درباره منطقه آتش سوزی بیان کرد: فاصله محل آتش‌سوزی با پایانه مرزی ماهیرود ما، یک کیلومتر است و حادثه در خاک افغانستان رخ داده است. جلال زاده افزود: پس از وقوع این حادثه راه را باز کردیم تا ماشین‌آلات به راحتی به داخل کشور منتقل شوند و در منطقه ویژه اقتصادی نیز ناوگان را به عقب کشیدیم که از منطقه خطر دور باشند. * تردد خودروهای امدادی از مرز انجام می شود و مرز بسته نیست مدیرکل راهداری و حمل و نقل جاده ای خراسان جنوبی بیان کرد: در حال حاضر در مرز به علت وقوع این حادثه، عبور و مرور برقرار نیست و باید تا زمان مهار کامل آتش این موضوع بررسی شود اما خودروهای خدماتی تردد می‌کنند. وی درباره علت وقوع حادثه توضیح داد: طبق آخرین گزارش سه تانکر افغانستانی در این آتش سوزی آسیب دیده اند که افغانستان احتمال می‌دهد وقوع این حادثه به علت بروز نقص فنی در این تانکرها باشد اما هنوز علت رسمی وقوع این حادثه از سوی کشور افغانستان اعلام نشده است. انتهای پیام/ب",
    "label": "اقتصادی"
  },
  {
    "text": "عنوان: تیغ سنگین ممیزی بنیاد روی صنعت بازی‌‌سازی/ موج مهاجرت بازی‌سازان در کشور کلید خورد/ حذف بیش از 300 بازی از سوی بنیاد بدون اطلاع‌رسانی قبلی\nخلاصه: مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کند؛ به همین منظور چند روز پیش بازی‌سازان، با انتشار بیانیه‌ای اعتراض و نگرانی خود را از نحوه رسیدگی و نظارت بازی‌ها ابراز کردند.\nمتن: به گزارش خبرگزاری فارس، هر ساله رهبر انقلاب شعاری را براساس شرایط فعلی کشور نامگذاری می‌کنند تا مسئولان براساس آن خط و مشی سیاست‌های خودشان را طبق آن تنظیم و جلو ببرند به طوری که طی دو سال اخیر رهبر انقلاب اولویت سال راجهش تولیدو حمایت از آن معرفی کردند این درحالیست که در سال جهش تولید مسئولان بنیاد ملی بازی رایانه‌ای به منظور تحقق بخشیدن این شعار متاسفانه مانع‌های زیادی را پیش پای سازندگان بازی‌ها ایجاد کرده‌ است و این مهم همسو با منویات مقام معظم رهبری نیست. از آنجا که صنعت بازی‌سازی طی سال‌های اخیر پیشرفت‌های قابل توجهی را در عرصه داخلی و بین‌المللی کسب کرده‌ نباید مسئولان کاری کنند که این صنعت درآمدزا و اشتغالزا به بن بست بخورد و جوانان ناامید شوند. طی روزهای اخیر شاهد گلایه بازی‌سازان از نحوه نظارت و ارزیابی از بنیاد ملی بودیم در همین راستا گفت‌وگوهایی را با چند تیم بازی ساز ترتیب دادیم که در ادامه می‌آید: مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کنند. امین شهیدی، مدیرعامل استودیو «بلک کیوب گیمز» که خود عضو کمیسیون صنفی بازی‌سازان است، در این رابطه معتقد است که رفتارهای سلیقه‌ای و نبود نگاه تخصصی، صنعت بازی‌سازی را با مشکل مواجه ساخته و این امر مهم باعث شده که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکنند؛ بلکه فعالیت خود را به بازی بین المللی اختصاص دهند. تیغ سنگین ممیزی روی صنعت بازی‌‌سازی امین شهیدی مسئول استودیوی بازی‌سازی بلک کیوب گیمز(مکعب مشکی)، در گفت‌وگو با خبرنگار تابناک در رابطه با نحوه برخورد با بازی‌سازان داخلی از سوی بنیاد ملی بازی‌های رایانه ای، اظهار کرد: متاسفانه سال گذشته به یکباره متوجه شدیم که تیغ سنگین ممیزی روی صنعت بازی‌ها افتاده تا جاییکه بازی‌های زیادی با مدیریت جدید بنیاد ملی بازی‌های رایانه‌ای در فرایند ممیزی با مشکل مواجه شدند و خیلی از بازی‌ها در بازه زمانی دوسه ماه به یکباره فیلتر شدند. حتی افرادی که بازی‌های آنها فیلتر شد کلا بازار ایران را رها کردند. وی معتقد است که بازی‌سازی چیزی نیست که مسئولان جلویآن رابگیرند؛ درست است که با تحریم برخی از کشورها مواجه هستیم ولی بالاخره بازی‌سازان به نحوی کار خودشان را ادامه می‌دهند. این امر مهم باعث شد که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکردند؛ بلکه فعالیت خود را به بازار بین‌المللی ترجیح دادند و این اتفاق از سال گذشته شروع شده و تا به امروز هم ادامه دارد.  رفتارهای سلیقه‌ای و غیرشفاف عامل اصلی فیلترینگ بازی‌های ایرانی مدیر استودیوی بازی‌سازی بلک کیوب (مکعب مشکی)، معتقد است که بعد از اینکه مسئول بنیاد ملی بازی‌های یارانه تغییر یافت، رویکردهای جدید نظارتی سنگین برای بازی‌سازان اعمال شد. این درحالیست که قبلا این نظارت‌ها انجام می‌شد اما نه به این شدت که باعث فیلتر شدن برخی از بازی‌ها شود، بنابراین با اجرای برخی از رفتارهای سلیقه‌ای و غیرشفاف در یک سال گذشته، بسیاری از بازی‌های ایرانی یا از فروشگاه‌های داخلی حذف و یا در خصوص محتوا به پدیدآورنده‌های آنها هشدار داده شد. متاسفانه رویکرد معاونت نظارت برای بازی‌سازان، رفتار سلیقه‌ای بود و نگاه تولیدی و تخصصی برآن حاکم نبود. یکی از درخواست‌های ما این است که در شورای نظارت از افراد متخصص در حوزه بازی‌سازی استفاده کنند و این یکی از این مسائلی است که یکسری از ممیزی‌ها سلیقه‌ای و یکسری نیز غیرتخصصی است. به گفته شهیدی، پس از تغییر مدیریت بنیاد، چند معاون اساسی هم جایگزین شدند. یکی از این بخش‌ها که بلافاصله تاثیر زیادی در حوزه بازی‌سازی داشت، تغییر مسئول قسمت نظارت بود. به این صورت که بدون اعلام قوانین شفاف و مشخص، در شورای تصمیم گیری نظارت که بدون حضور نماینده‌ای از بازی‌سازان تشکیل شده است، دستور به اصلاحیه برخی از بازی‌ها می‌دهند که به دنبال آن ،بازی‌ها فیلتر می‌شوند. وی معتقد است که روندهای ممیزی با توجه به مکتوب و مشخص نبودن به سمت سلیقه‌ای شدن پیش می‌روند و باید در شورای نظارت این قوانینبه صورتشفاف نوشته شده و به بازی‌سازان اعلام شود. علاوه براین موضوع طبق قانون جدید بنیاد ملی بازی‌های رایانه ای، کلیه بازی‌های تولید داخل باید در فرآیندی کند، زمان‌بر و سخت‌گیرانه از این بنیاد مجوز دریافت کنند. بنیاد به تازگی سامانه‌ای برای دریافت مجوز بازی‌سازان راه‌اندازی کرده است تا بازی‌سازان پیش از انتشار بازی، بازی‌های خود را در این سامانه ثبت کرده و مجوز بگیرند یا اینکه بازی مشخصی را بیش از چند ماه و در چند مرحله با اصلاحیه های زیادی رد می‌کنند که دیگر بازی‌ساز با توجه به هزینه‌هایی که باید هر بار انجام دهد، بی خیال این موضوع می‌شود. هنوز رفتار و معیار بنیاد ملی بازی رایانه‌ای برای بازی‌سازان مشخص نیست در ادامه کاوه نجفی مدیر تیم بازی‌سازان شرکت کاسپین معتقد است که دلیل اصلی رفتارها از سوی بنیاد ملی بازی رایانه‌های هنوز مشخص نیست و این خود مشکل بزرگی است یعنی معلوم نیست که دقیقا بازی‌سازان چه معیارهای را باید رعایت کنند تا محصولشان در لیست مارکت قرار گیرد. به عنوان مثال بازی‌ساز با یک تیم 3 تا 5 نفره برای ساخت یک محصول حدود دو ماه یا یکسال کار می‌کنند بعد از اینکه وارد مارکت شد در مرحله اخذ مجوز با مشکل مواجه می‌شود. هنوز معیارهای اعطای مجوز برای بازی‌سازان شفاف نیست. چرا بنیاد در نحوه نظارت و ارزیابی بازی‌های خارجی به مسائل فرهنگی ورود نمی‌کنند؟ یکی از اولویت بازی‌سازان رعایت مباحث فرهنگی و حجاب است و این مهم به طور حتم توسط اکثر بازی‌سازان رعایت می‌شود. متاسفانه بنیاد در این عرصه نیز هنوز با تکالیف خود آشنا نیست و با عنوان کردن برخی ایرادها که اصلا وجه قانونی ندارد سدی بزرگ جلوی بازی‌سازان ایجاد کرده است درحالیکه می‌شود به صورت منطقی و اصلاحات لازم عرصه را، به بازی‌سازان هموار سازد.  نجفی تأکید براین دارد چرا در نحوه نظارت و ارزیابی چنین مسائلی برای بازی‌های خارجی وجود ندارد و این بازی‌ها به راحتی در اختیار کاربران قرار می‌گیرد. متاسفانه رفتارهای دوگانه بنیاد ملی بازی رایانه‌ای باعث می‌شود تا کاربران بیشتر به سمت بازی‌های خارجی کشیده شوند. بنابراین باید در این زمینه تدابیری اندیشیده شود تا بازی‌سازان داخلی فدای بازی‌سازان خارجی نشوند. حذف بازی از مارکت سبب بی اعتمادی مشتریان می‌شود وی معتقد است سخت‌گیری بنیاد ملی از عید سال جاری بیشتر نمود پیدا کرده است چرا که در گذشته چنین مشکلاتی وجود نداشت که حتی بازی را از بازار حذف کنند. یکی از نگرانی ما بازی‌سازان این است زمانی که بازی ما از مارکت برداشته می‌شود دیگر کاربر به بازی‌های ساخت ایران اعتماد پیدا نمی‌کند و بیشتر به سمت بازی‌های خارجی کشیده می‌شود که این موضوع با منویات مقام معظم رهبری تناقض دارد و ایشان معتقدند باید مسیر را برای رشد و توسعه تولید و حمایت از جوانان نخبه داخلی هموار کنیم در حالیکه رفتار مسئولان نظام برعکس این منویات است؛ چرا که سخت‌گیری بیش از حد باعث کاهش بازی‌سازان در بازار داخلی می‌شود. سخت‌گیری بیش از حد، صنعت بازی‌سازی را به ورطه نابودی هدایت می‌‌کند همچنین محمد زهتابی مدیر استودیو پاییزان نیز اعتقاد براین دارد که حوزه بازی‌سازی صنعت نوپایی است و انتظار می‌رود که حمایت‌های بیشتر از سوی مسئولان صورت گیرد. بنیاد جدید رویکردش بیشتر روی حساسیت فرهنگی است البته حساسیت درستی است؛ منتها سختگیری کردن برمحصولات داخلی، آن هم در سالی که جهش تولید و مانع زدایی نامگذاری شده است منطقی نیست. با توجه اینکه صنعت بازی در کنار فرهنگ‌سازی در عرصه اشتغالزایی و ارزآوری نقش کلیدی را در جامعه ایفا می‌کند متاسفانه امروزه شاهد هستیم که به بازی‌های داخلی ایرادات بیشتری نسبت به بازی خارجی گرفته می‌شود. ذهتابی معتقد است معیارها برای بازی و انیمیشن باید بازنگری شود؛ چرا که شخصیت‌ها در بازی کارتونی است و با واقعیت متفاوت است، بنابراین باید معمولا معیارها و ارزیابی‌ها ساده‌تر باشد. حکم‌هایی که از سوی مراجع به انیمیشن داده می‌شود معمولا ساده‌تر است؛ اما امروزه شاهد هستیم که این سخت‌گیری‌ها برعکس اتفاق می‌افتد و این مهم باعث شده که بازی‌سازان در ساخت کاراکترها از خانم‌ها استفاده نکنند. همچنین بازی‌سازان معتقدند که بازی‌های ساخته شده در مارکتی معرفی می‌شوند که بازی‌ها و نمونه‌های خارجی نیز حضور دارند، از این رو مقایسه‌ای بین این بازی ها صورت می‌گیرد و در اکثر شرایط نتیجه به نفع نمونه های خارجی به اتمام می پذیرد. عدم وجود ایده های جدید باعث تقلید از بازی‌های خارجی می‌شود و در صورتی‌که نمونه ایرانی در ارائه و پیاده‌سازی کوچک‌ترین مورد ناتوان باشد، مورد انتقاد از سوی کاربران قرار می‌گیرد، این در شرایطی است که بازی‌های خلاقانه و جدید در شرایط متفاوتی هستند و باید با ارائه بهترین کیفیت جایگاه خود را در مارکت مستحکم کنند. ناتوانی در ارائه کوچک‌ترین امکان، جایگاه بازی‌های ایرانی را متزلزل کرده و دیدگاه کلی درباره بازی‌های ایرانی را منفی می سازد. بازی‌سازان نماینده‌ای در شورای نظارت ندارند یکی دیگر از چالش‌هایی که فعالان این حوزه روی آن تاکید دارند، نبود یک نماینده از بازی‌سازان در شورای نظارت است. آنها معتقدند بخش نظارت حتی حاضر به برقراری گفت‌وگو با بازی‌سازان نیست. وی یادآور شد که در بنیاد ملی بازی رایانه در مرحله ارزیابی و نظارت از نحوه عملکرد بازی‌سازان از افراد متخصص استفاده نمی‌کند؛ این درحالیست که باید یک نماینده از بازی‌سازان که هم مخاطب را بشناسد، هم به چالش‌های بازی‌سازان آشنا باشد، در این شورا باشد تا بتواند آنها را به درستی راهنمایی کند. موج مهاجرت بازی‌سازان در کشور شروع شده است ذهتابی تأکید می‌کند که در صورت ادامه دار بودن این روند شاهد کوچ بازی‌سازی از عرصه بازار داخلی خواهیم بود؛ چرا که هم‌اکنون برخی از بازی‌سازان به دلیل نبود حمایت از سوی بنیاد تمایلی برای ماندن در بازار داخلی را ندارند و به خارج کوچ کردند.  باید سیاست حمایت از تولید داخل در دستور کار مسئولان بنیاد قرار گیرد یکی دیگر از مباحثی که موجب اعتراض بازی‌سازان کشور شده، حذف برخی بازی‌ها از فروشگاه‌های اپلیکیشن است. بازی‌سازان معتقدند سخت‌گیری‌های نظارتی تنها به اصلاح بازی‌ها محدود نمی‌شود و در مواردی این بنیاد حتی اقدام به حذف بازی‌ها از استورهای ایرانی کرده است. فیلتر و حذف بیش از 300 بازی از سوی بنیاد بدون اطلاع‌رسانی قبلی ذهتابی معتقد است که باید سیاست حمایت از تولید داخل در دستور کار مسئولان بنیاد قرار بگیرد ممکن است که بازی‌سازی دچار خطا و اشتباه شود؛ اما نباید فیلترینگ جز اولویت نخست بنیاد باشد؛ چرا که سال گذشته نزدیک 300 بازی از سوی بنیاد فیلتر شد و بدون اینکه از قبل تذکری داده باشند و این رفتار درستی نبود. برخوردهای سخت‌گیرانه خلاقیت و قدرت رقابت را از جوانان می‌گیرد در ادامه گفت‌وگویی با امیر خاوری مدیر تیم هزارتو ترتیب دادیم که به دلیل سیاست و برخوردهای بنیاد، بازار داخلی را ترک کرده است. رده‌بندی سنی در تمام دنیا انجام می‌شود اما این‌طور نیست که سخت‌گیری‌های عجیب و غریب انجام دهند و این موضوع باعث می‌شود که علاوه برکاهش تنوع بازی، خلاقیت بازی‌سازان و قدرت رقابت از بین برود. همچنین بازی‌ساز‌ان معتقدند که تولید بازی روندی پرهزینه است و تولیدکننده با ریسک بالایی و شکست ۹۰ درصدی وارد این حوزه می‌شود و با توجه به اینکه بیشتر بازی‌سازان با هزینه‌های شخصی و بدون هیچ حمایتی وارد این حوزه می‌شوند باید چارچوب مشخصی برای این موضوع طراحی شود. وی معتقد است که معیار ارزیابی دقیق از سوی بنیاد برای بازی‌سازان وجود ندارد شاید این معیارها برای خودشان قابل قبول باشد؛ اما ادامه این روند و سنگ‌اندازی‌ها زمینه را برای ایجاد چالش‌های جدی فراهم خواهد کرد؛ چرا که هم‌اکنون ما حدود دو سال است که بازار ایران را ترک کردیم و در تلاش هستیم که در بازار خارجی فعالیت خود را ادامه دهیم. گفتنی است چندی پیش بازی‌سازان ایرانی با به راه انداختن کارزاری تحت عنوان «حمایت از صنعت بازی» به قوانین مختلف بنیاد ملی بازی‌های رایانه‌ای اعتراض کردند و با انتشار بیانیه‌ای خطاب به بنیاد ملی بازی‌های رایانه‌ای نگرانی خود را از نحوه رسیدگی بخش نظارت بازی‌ها و فیلترینگ بازی‌ها ابراز کردند. در همین راستا خبرنگار تابناک برای پیگیری این موضوع به سراغ مسئولان بنیاد ملی بازی‌های ‌رایانه‌ای رفت اما متاسفانه هیچکدام حاضر به پاسخگویی در این زمینه نشدند. انتهای پیام/",
    "label": "تفریح و نشاط"
  },
  {
    "text": "عنوان: علیپور: فرصت دهیم پرسپولیس به آرامش برسد/در مورد پرداخت بدهی‌های بین‌المللی هم صحبت شد\nخلاصه: عضو هیات مدیره باشگاه پرسپولیس گفت: در مورد پرداخت بدهی‌های بین‌المللی باشگاه هم در هیات مدیره صحبت کردیم.\nمتن: به گزارش خبرنگار ورزشی خبرگزاری فارس، محمد علیپور بعد از جلسه هیات مدیره باشگاه پرسپولیس اظهار داشت: امروز جلسه‌ هیات مدیره باشگاه بود و اعضای جدید حضور داشتند و مدیرعامل محترم هم گزارشی از وضعیت باشگاه و موضوع های مهم باشگاه ارایه کردند. تصمیم‌هایی که لازم بود و برنامه‌ ریزی‌هایی که لازم است بحث کردیم و تصمیم‌های خوبی گرفتم و ان شاالله روند روبه جلو باشگاه وضعیت بهتری پیدا کند.بحث های کاری روزانه است و تصمیم‌های خوبی گرفته شد. عضو هیات مدیره باشگاه در مورد پرداخت مطالبات بدهی‌ های بین المللی باشگاه عنوان کرد:  همین ها را بحث کردیم و قبلا هم این مسایل بود. در مورد برانکو و ... مدیرعامل و هیات مدیره محترم باشگاه به دنبال حل مشکلات هستند. سمیعی خیلی زحمت می‌کشد و اعضای جدیدی هم به هیات مدیره باشگاه اضافه شده‌اند. وی در مورد وضعیت ترابی عنوان کرد: من اطلاعی ندارم و از کادر فنی در این مورد سوال کنید. علیپور در مورد بحث داوری و اینکه برنامه ریزی مسابقات به سود پرسپولیس است، گفت:  حتما تیم باید آرامش داشته باشد و در جو آرام بازی کند و مطمئن باشید که پرسپولیس رو به جلو حرکت می‌کند و طبیعی است که برد و باخت وجود دارد. گاهی  در خانه‌مان هم مشکل پیش می‌آید. فرصت بدهید تیم حرکت کند و آرامشش را به دست بیاورد. انتهای پیام/",
    "label": "ورزشی"
  },
  {
    "text": "عنوان: فروش 3 هزار میلیارد تومان اوراق در هشت روز\nخلاصه: وزارت اقتصاد اعلام کرد‌: در سامانه‌های بازار بین‌بانکی کارگزاری بانک مرکزی و مظنه‌یابی شرکت مدیریت فناوری بورس تهران و همچنین با استفاده از ساز و کار تعهد پذیره‌نویسی مبلغ 3.387 میلیارد تومان اوراق به فروش رسید.\nمتن: به گزارش خبرگزاری فارس به نقل از شبکه اخبار اقتصادی و دارایی ایران (شادا) وزارت امور اقتصادی و دارایی برای تأمین مالی اقتصاد کشور با کمترین تبعات تورمی، طی ماه‌های اخیر نسبت به انتشار اوراق بهادار دولتی با استفاده از روش‌های مختلف از جمله انتشار اسناد خزانه اسلامی و برگزاری چهل و یک هفته عرضه اوراق بدهی و سیزده مرحله پذیره نویسی اوراق اقدام نموده است که از این طریق تاکنون، در مجموع 168.984 میلیارد تومان شامل 117,284 میلیارد تومان به صورت عرضه نقدی و 51،700 میلیارد تومان در قالب اسناد خزانه اسلامی تأمین مالی انجام شده است. همچنین حسب تمهیدات اتخاذ شده توسط وزارت امور اقتصادی و دارایی، متقاضیان می‎‌توانند در تمامی روزهای معاملاتی از طریق بازار سرمایه نسبت به خرید اوراق دولت در نمادهای منتشره اقدام نمایند. یادآور می‌شود پیش از این خرید اوراق دولت در بازار سرمایه صرفاً در یک روز معاملاتی در هر هفته میسر بود. بر اساس گزارش یاد شده در ادامه اقدامات وزارت امور اقتصادی و دارایی برای تأمین مالی اقتصاد کشور با هدف کاهش تبعات تورمی، خزانه‌داری کل کشور طی ماه های اخیر نسبت به انتشار و عرضه اوراق بهادار دولتی با استفاده از روش‌های مختلف از جمله انتشار اسناد خزانه اسلامی و برگزاری چهل و یک هفته عرضه اوراق بدهی میان بانک‌ها، موسسات اعتباری غیربانکی و نهادهای مالی فعال در بازار سرمایه (از قبیل صندوق‌های سرمایه‌گذاری و شرکت‌های تأمین مالی) و سیزده مرحله پذیره‌نویسی اوراق از طریق کارگزاری بانک مرکزی و سیستم مظنه یابی شرکت مدیریت فناوری بورس تهران اقدام نموده است. بر اساس این گزارش، چهل و یکمین هفته عرضه اوراق بدهی به همراه تعهد پذیره‌نویسی و همچنین عرضه روزانه اوراق مالی اسلامی در تاریخ‌‌های 99.12.16 الی 99.12.20 برگزار شد که پس از اخذ سفارش‌های خرید اوراق از متقاضیان یادشده در سامانه‌های بازار بین‌بانکی کارگزاری بانک مرکزی و مظنه‌یابی شرکت مدیریت فناوری بورس تهران، مجموعاً مبلغ387ر3میلیارد تومان اوراق به صورت نقدی به شرح جدول شماره (1) به فروش رسید.  این گزارش می‌افزاید، با احتساب مبلغ مندرج در جدول فوق، تاکنون مجموعاً 284ر117میلیارد تومان از طریق انتشار اوراق نقدی، حدود 51 درصد از طریق بازار پول و 49 درصد از طریق بازار سرمایه تأمین مالی شده است. این گزارش خاطر نشان می‌سازد، با انتشار اسناد خزانه اسلامی و طی برگزاری چهل هفته عرضه اوراق بدهی دولت و دوازده مرحله پذیره‌نویسی اوراق تا تاریخ 1399/12/13، در مجموع معادل 165.597 میلیارد تومان شامل 51,700 میلیارد تومان اسناد خزانه اسلامی و 113.897 میلیارد تومان اوراق نقدی تأمین مالی انجام شده بود. گفتنی است، وزارت امور اقتصادی و دارایی (خزانه‌داری کل کشور) حسب وظایف قانونی و تخصصی خود با استناد به نتایج تحلیل جامع \"روند تحولات متغیرهای اقتصادی\"و \"روند سنجه‌های پایداری بدهی‌های دولت در قالب سناریوهای مختلف\" و متناسب با برآورد جریان ورودی و خروجی منابع عمومی و نیز با در نظر داشتن اولویت سازگاری سیاستی با چارچوب سیاست‌گذاری پولی هر هفته نسبت به برگزاری حراج اوراق بدهی و ارزیابی و پذیرش پیشنهادات خرید اقدام می‌نماید. همچنین حسب تمهیدات اتخاذ شده توسط وزارت امور اقتصادی و دارایی، متقاضیان می‎‌توانند در تمامی روزهای معاملاتی از طریق بازار سرمایه نسبت به خرید اوراق دولت در نمادهای منتشره اقدام نمایند. یادآور می‌شود پیش از این خرید اوراق دولت در بازار سرمایه صرفاً در یک روز معاملاتی در هر هفته میسر بود. بدیهی است نتیجه رویکرد صدرالذکر حصول به اطمینان کامل از توانمندی دولت در بازپرداخت اصل و فرع تعهدات ناشی از انتشار اوراق مالی اسلامی در سررسید و در ادامه تعیین فاکتورهای کلیدی در پذیرش پیشنهادات بوده و خواهد بود. انتهای پیام/",
    "label": "اقتصادی"
  },
  {
    "text": "عنوان: از راه اندازی کمیسیون «فضای بازی» تا نشست «فروش مجازی اسباب بازی در دوران کرونا»\nخلاصه: شورای نظارت بر طراحی، ساخت و توزیع اسباب‌بازی برای ساماندهی به کافه بازی‌ها، اتاق‌های فرار و فضای بازی کودکان، کمیسیون جدیدی با عنوان «فضای بازی» را راه‌اندازی کرد.\nمتن: حامد قدیانی: به گزارش خبرنگار تفریح و نشاط خبرگزاری فارس، شش نشستِ تخصصی در ششمین جشنواره ملی اسباب‌بازی کانون پرورش فکری کودکان و نوجوانان با حضور متخصصان داخلی و خارجی برگزار می‌شود. با توجه به شیوع ویروس کرونا و برگزاری مجازی ششمین جشنواره ملی اسباب‌بازی، کمیته علمی این رویداد نشست‌های تخصصی متنوعی را در قالب وبینار برای ارتقای سطح دانش، آگاهی و مهارت فعالان حوزه اسباب‌بازی و عموم مخاطبان تدارک دیده است و برای نخستین بار چند متخصص خارجی نیز در این جشنواره به سخنرانی می‌پردازند. بر همین اساس نشست‌های تخصصی (وبینار) «اسباب‌بازی و علوم شناختی با رویکرد بازی‌های شناختی»، «رویکردهای روان‌شناختی بازی و اسباب‌بازی برای گروه‌های مختلف»، «بررسی ابعاد فرهنگی-اجتماعی اسباب ‏بازی و بازی»‏، «برندینگ و بازارسازی جهانی و منطقه‌ای در صنعت اسباب‌بازی»، «ضرورت‌سنجی پژوهش‌های علمی میان‌رشته‌ای در اسباب‌بازی» و «اقتصاد اسباب‌بازی، فروش و فروش مجازی در دوران پاندمی کووید ۱۹» به ترتیب در روزهای ۲۹ دی و اول، چهارم، ششم، هشتم و یازدهم بهمن از ساعت ۹ تا ۱۲ برگزار می‌شود. در این نشست‌‏ها، متخصصان مطرح بین‌المللی از کشورهای ترکیه، آلمان، هندوستان، فرانسه، دانمارک، امریکا, سوئد و سوئیس به سخنرانی خواهند پرداخت. بر همین اساس، با توجه به مجازی برگزار شدن ششمین جشنواره ملی اسباب‌بازی، امکان حضور تمامی مخاطبان از سراسر جهان در این وبینارها فراهم شده است. علاقه‌مندان می‌توانند برای شرکت در این نشست‏‌های تخصصی به پایگاه جشنواره به نشانی irantoyfestival.ir مراجعه و ثبت‌نام کنند. کمیسیون «فضای بازی» در شورای نظارت بر اسباب‌بازی راه‌اندازی شد نایب رئیس شورای نظارت بر طراحی، ساخت و توزیع اسباب‌بازی با اعلام این خبر گفت: این شورا به عنوان متولی و سیاست‌گذار در حوزه بازی و اسباب‌بازی به عنوان دو وجه مکمل یکدیگر، در راستای اعتلا، ارتقا، ساماندهی، ارائه مجوز و نظارت دقیق بر کافه بازی‌ها، اتاق‌های فرار و فضای بازی کودکان از بهمن سال ۹۹ فصل جدیدی از نظارت با عنوان «کمیسیون فضای بازی» را آغاز خواهد کرد. سیدحسین خادم‌حسینی افزود: بررسی، نقد و تحلیل سناریوی‌های اتاق فرار، بازی‌های رومیزی مورد استفاده در کافه بازی‌ها، بررسی اسباب‌بازی‌های فضاهای بازی کودکان با تکیه بر رویکرد تربیتی و فرهنگی از جمله محورهای مطرح شده در این کمیسیون خواهد بود. وی همچنین اضافه کرد: امروزه تأسیس کافه بازی‌ها در تاکید بر، با هم و در کنار هم بودن و پاسخ به نیاز زندگی کردن اجتماعی در واکنش فطری به حضور انفرادی در فضای بازی مجازی، خلق اتاق‌های فرار بر اساس رشد توانایی حل مسئله و توجه به تفکر و سرگرمی به جای سرگرمی صرف و وجود فضاهای بازی کودکان به عنوان بخشی از الزام‌های موثر در فرایند رشد آن‌ها، از جمله مواردی است که تعریفی نوین از بازی و اسباب‌بازی را به ما ارائه می‌دهد. نمایشگاه آثار تصویرگری نامزدهای ایرانی جایزه هانس‌کریستین ‌اندرسن در این نمایشگاه ۳۴ اثر تصویرگری از فرشید مثقالی، نسرین خسروی، پژمان رحیمی‌زاده، فرشید شفیعی و محمدعلی بنی‌اسدی نامزدهای نهایی جایزه هانس کریستین اندرسن به نمایش گذاشته شده است. بر همین اساس، فرشید مثقالی تنها برنده ایرانی جایزه هانس‌ کریستین ‌اندرسن است و سایر هنرمندان نامزد دریافت این جایزه بوده‌اند. نمایشگاه آثار تصویرگری تا پایان بهمن سال ۱۳۹۹ روزهای شنبه تا چهارشنبه از ساعت ۸:۳۰ صبح تا ۱۴:۳۰ با رعایت دستورالعمل‌های بهداشتی در موزه ملی هنر و ادبیات کودک کانون پذیرای علاقه‌مندان است.  موزه ملی هنر و ادبیات کودک کانون در مرکز آفرینش‌های فرهنگی هنری کانون پرورش فکری کودکان و نوجوانان در خیابان حجاب تهران واقع شده است. علاقه‌مندان همچنین می‌توانند عکس این آثار را در پایگاه خبری کودک و نوجوان کانون پرورش فکری به نشانی kanoonnews.ir دیدن کنند. جایزه هانس کریستین اندرسن یا نوبل کوچک معتبرترین جایزه ادبی و هنری در حوزه ادبیات کودکان است که از سوی دفتر بین‌المللی کتاب برای نسل جوان به منظور بالا بردن سطح ادبی و هنری کتاب‌های کودکان هر دو سال یک بار، به مجموعه آثار یک نویسنده و یک تصویرگر داده می‌شود. انتهای پیام/",
    "label": "تفریح و نشاط"
  },
  {
    "text": "عنوان: در جشنواره مجازی  اسباب بازی‌ها چه خبر است؟/ جای خالی اسباب بازی برای کودکان با نیازهای ویژه\nخلاصه: در نمایشگاه اسباب بازی، به غیر از عروسک های ایرانی سایر اسباب بازی ها از تخفیف برخوردار نیستند، این در حالی است که با توجه به شرایط اقتصادی فعلی، شیوع کرونا و تأکید بر خانه نشینی لزوم ایجاد شرایط متناسب برای خرید بازی و سرگرمی بیش از پیش احساس می شود.\nمتن: به گزارش خبرنگار تفریح و نشاط خبرگزاری فارس،‌ 28 بهمن ماه سال جاری ششمین نمایشگاه ملی و اولین فروشگاه مجازی اسباب‌بازی با حضور 140 تولید کننده داخلی به صورت مجازی آغاز به کار کرد. نمایشگاهی که در بخش فروش آن بیش از 1250 اسباب‌بازی و سرگرمی‌ با توجه به شرایط سنی و موضوع‌های مختلف ارائه شده و کارشناسان حوزه اسباب‌بازی‌ها هم به صورت هم زمان و به طور رایگان به مراجعه‌کنندگان برای انتخاب و خرید بهتر مشاوره می‌دهند.  با یک کلیک در  اینجا  شما می توانید وارد نمایشگاه و فروشگاه مجازی اسباب بازی شوید که تا 11 اسفندماه پذیرای بازدیدکنندگان است. در ابتدای ورود به این فروشگاه بنری را مشاهده می کنید که خبر از تخفیف 10 درصدی عروسک های ایرانی می دهد،‌ در سمت راست صفحه می توانید با وارد کردن شماره همراه خود از دریافت مشاوره خرید بهره مند شوید. همچنین شماره‌ تماس‌ 02191070567 هم برای پاسخ‌گویی به پرسش‌های مخاطبان در نظرگرفته شده و هم‌زمان 7 نفر می‌توانند با کارشناسان ارتباط تلفنی داشته باشند.  در ادامه صفحه می توانید با اسباب بازی های پیشنهادی روز و محصولات پرفروش آشنا شوید،‌ یکی از ویژگی های این فروشگاه آنلاین تفکیک اسباب بازی ها بر اساس گروه های سنی است،‌ یعنی شما می توانید بر اساس سن فرزند خود اسباب بازی های مناسب سنین زیر 3 سال، 3 تا 5 سال،‌ 5 تا 7 سال، 7 تا 10 سال، 10 تا 15 سال و اسباب بازی های رده سنی بزرگسالان را مشاهده کنید. در این نمایشگاه مجازی عروسک و مدل، بازی های فکری و کارتی، پازل و ساختنی،‌ حرکتی، ورزشی و ماشین،‌ اسباب بازی آموزشی،‌اسباب بازی چوبی و اسباب بازی های ارزان در دسته بندی های جداگانه به نمایش گذاشته شده اند.  قیمت های اسباب بازی در این نمایشگاه مجازی متغیر است و شما بسته به توان مالی و نیاز خود می توانید انتخاب های متعددی داشته باشید. قیمت عروسک های ایرانی از 13 هزار و 500 تومان شروع می شود و تا 117 هزار تومان هم ادامه دارد، برای هر اسباب بازی هم توضیحات در مورد گروه سنی،‌ جنسیت، راهنمای بازی، جنس محتویات، شرکت سازنده، کشور سازنده، هوش‌های گاردنر و خطر بلعیده شدن عنوان شده است. شما می توانید هنگام خرید از امکان فیلتر قیمت که در سمت راست صفحه جانمایی شده استفاده کنید، برای مثال در دسته بازی های زیر سه سال قیمت ها از 13 هزار و 500 تومان تا یک میلیون و 200 هزار تومان متغیر است، در بخش بازی های بزرگسالان هم قیمت اسباب بازی ها از 5 هزار تومان تا 580 هزار و 800 تومان تعیین شده است، بازی هایی همچون مینی بسکتبال، یه قل دو قل،‌ مینی فوتبال، منچ پارچه ای، شطرنج، نقطه بازی، دبرنا، تله پاتی، پازل سه بعدی، شب مافیا، تهران 1410 و... در این دسته قرار گرفته اند.  اما در این نمایشگاه به غیر از عروسک های ایرانی سایر اسباب بازی ها از تخفیف برخوردار نیستند، این در حالی است که با توجه به شرایط اقتصادی فعلی، شیوع کرونا و تأکید بر خانه نشینی لزوم ایجاد شرایط متناسب برای خرید بازی و سرگرمی بیش از پیش احساس می شود. در واقع مسئولان برگزاری این نمایشگاه، ارسال رایگان محصولات را به عنوان یک آپشن حمایتی در نظر گرفته اند و از ارائه تخفیفات بیشتر خودداری کرده اند، این در حالی است که همچنان بسته بندی اسباب بازی ها با کیفیت های پایینی همراه است و از لحاظ بصری هم نمی تواند مخاطب خود را جذب کند و مشخص نیست که طبق چه معیاری قیمت گذاری ها انجام شده است.  امسال در نمایشگاه مجازی اسباب بازی بخش ویژه ای برای کودکان با نیازهای خاص در نظر گرفته شد و تصور بر این بود که در این بخش شاهد عرضه محصولات خاصی باشیم، اما تمام 16 بازی عرضه شده در این قسمت شامل همه گروه های سنی با توانمندی های مختلف می شود و شاید تنها بازی «ماز لمسی» را بتوان در این دسته به عنوان یک بازی خاص معرفی کرد.  انتهای پیام/",
    "label": "تفریح و نشاط"
  },
  {
    "text": "عنوان: المپیک توکیو| وزیر ورزش و جوانان به تهران بازگشت\nخلاصه: وزیر ورزش و جوانان که به همراه اولین کاروان اعزامی کشورمان راهی توکیو شده بود به تهران بازگشت.\nمتن: به گزارش خبرنگار اعزامی فارس به توکیو، مسعود سلطانی فر وزیر ورزش و جوانان که به همراه اولین کاروان اعزامی کشورمان راهی ژاپن شده بود، دهکده بازی ها را ترک کرد و راهی تهران شد. بازگشت سلطانی فر در شرایطی است که گروه دیگر کاروان ایران راهی توکیو خواهند شد. کاروان ایران  یک مدال طلا توسط جواد فروغی در رشته تیراندازی بدست آورده است. انتهای پیام/",
    "label": "ورزشی"
  },
  {
    "text": "عنوان: 39 سال چشم‌انتظاری پایان یافت/شناسایی هویت شهید با پاهای بسته+فیلم\nخلاصه: بسیجی شهید محمدعلی زمانی که پیکرش به مدت ۳۹ سال در فکه عراق مفقودالاثر بود، هویتش از طریق پلاک شناسایی شد.\nمتن: به گزارش گروه حماسه و مقاومت خبرگزاری فارس، همزمان با آخرین روزهای ماه محرم، پیکر مطهر یک شهید در روز شنبه ۱۳ شهریورماه در منطقه عملیاتی والفجر مقدماتی در فکه عراق در حالی تفحص شد که پا‌های شهید با سیم‌های مخابراتی به هم بسته شده بود. اکنون با گذشت بیش از یک ماه از این تفحص، هویت این شهید از روی پلاک شناسایی شد.  این شهید، بسیجی شهید محمدعلی زمانی است که به مدت ۳۹ سال مفقودالاثر بود. او در سال ۱۳۴۲ به دنیا آمد. با شروع جنگ تحمیلی از طریق لشکر ۷ ولی‌عصر(عج) از مسجد سلیمان عازم جبهه شد. شهید زمانی هنگامی که ۲۰ بهار از عمرش گذشته بود در هجدهم بهمن ماه سال ۱۳۶۱ در عملیات والفجر مقدماتی در منطقه فکه عراق به شهادت رسید و پیکر مطهرش سال‌ها در منطقه ماند.  پس از این شناسایی، سردار سیدمحمد باقرزاده فرمانده کمیته جستجوی مفقودین ستاد کل نیروهای مسلح عصر امروز(دوشنبه ۱۹ مهر ماه)  با حضور در منزل این شهید، خانواده شهید زمانی را از چشم انتظاری در آورد.  فیلم لحظه کشف پیکر شهید محمدعلی زمانی در روز ۱۳ شهریور ماه سال جاری در فکه عراق در ادامه می‌آید:   انتهای پیام/",
    "label": "فرهنگ"
  },
  {
    "text": "عنوان: رشد ارزش دلار در برابر یورو در معاملات امروز\nخلاصه: انتشار آمارهای مثبت نسبت به بازار اشتغال در آمریکا باعث شد تا ارزش دلار در برابر یورو رشد کند.\nمتن: به گزارش خبرنگار گروه اقتصاد بین الملل خبرگزاری فارس به نقل از رویترز، در معاملات امروز بازار جهانی ارز، ارزش دلار در برابر یورو به بالاترین میزان در 4 ماه گذشته رسید. دلیل رشد ارزش دلار انتشار آمارهای مثبت نسبت به بازار اشتغال آمریکا در کنار انتظار برای عقب نشینی بانک مرکزی آمریکا از برنامه خود در جمع کردن اوراق قرضه بوده است. کارشناسان می‌گویند: ارزش دلار در حال کسب حمایت از رشد بهره اوراق قرضه آمریکا است، از طرف دیگر وزارت کار آمریکا گفته که میزان فرصت‌های شغلی ایجاد شده در این کشور در ماه ژوئن رشد خوبی را به ثبت رسانده است. در روز جمعه هم گزارش شد که در ماه جولای 943 هزار فرصت شغلی در آمریکا ایجاد شده که بالاتر از میزان مورد انتظار کارشناسان بوده است. هم اکنون شاخص ارزش دلار که ارزش دلار را در برابر سبد ارزهای مرجع دنبال می‌کند به 93.03 واحد رسیده است و ارزش یورو در برابر دلار به 1.1726 دلار رسیده که کمترین میزان در 4 ماه گذشته بوده است. ارزش فرانک سوئیس و ین ژاپن هم در معاملات امروز هر کدام یک دهم درصد در برابر دلار کاهش یافت. انتهای پیام/",
    "label": "اقتصادی"
  },
  {
    "text": "عنوان: آموزش مهارت به 92 هزار سرباز وظیفه در سال گذشته\nخلاصه: رئیس سازمان آموزش فنی حرفه‌ای گفت: سال گذشته طبق برنامه قراربود به 92 هزار سرباز وظیفه آموزش مهارتی ارائه کنیم که این کار محقق شد.\nمتن: علی اوسط هاشمی در گفت‌وگو با خبرنگار اقتصادی خبرگزاری فارس، در مورد آموزش مهارت به سربازان وظیفه در حین خدمت وظیفه عمومی گفت: با توجه به اینکه توانمندسازی جامعه به گونه‌ای است که هر کس در جستجوی یک موقعیت متناسب با شأن خود است، باید بتواند از طریق مهارت و ارتقای توان به آن برسد، بنابراین آموزش فنی و حرفه‌ای در چند دهه اخیر معطوف به این مسئله شده است. وی گفت: در مراکز آموزش نظامی با توجه به اینکه افرادی که برای گذراندن دوره خدمت سربازی وارد پادگا‌ن‌ها می‌شوند، معمولاً 75 تا 80 درصد فاقد مهارت فنی هستند، این ضرورت ملی احساس شد که از زمان خدمت سربازی استفاده کنیم و به سربازان مهارت و تخصصی یاد بدهیم که بعد از دوره خدمت در خود توانمندی احساس کنند که بتواند بر پایه آن شغل و زندگی خود را برنامه‌ریزی کند و با توجه به اینکه اکنون در زمان صلح قرار داریم، بهترین فرصت برای آموزش مهارت به سربازان به شمار می‌رود. به گفته رئیس سازمان آموزش فنی و حرفه‌ای ، قرارگاه مهارت‌آموزی با تدبیر مقام معظم رهبری و برنامه‌ریزی ستادکل نیروهای مسلح، از حدود سه سال قبل شکل گرفته که در تعامل با سازمان‌های مختلف و به ویژه سازمان آموزش فنی و حرفه‌ای به  عنوان مرجعیت اصلی مهارت فعالیت می‌کند. سال گذشته طبق برنامه باید 92 هزار از سربازان را در پادگان‌ها آموزش می‌دادیم که با وجود شرایط سخت کرونایی به این هدف رسیدیم و این تعداد افراد در پادگان‌ها آموزش مهارت دیدند. هاشمی گفت: امسال هم قرار است به 120 هزار سرباز آموزش فنی و مهارتی ارائه کنیم البته محدودیتی در این زمینه نیست و اگر تقاضا بیشتر بود، امکان افزایش ظرفیت وجود دارد. هاشمی همچنین گفت: در پادگان‌ها چون فضای باز وجود دارد و همچنین کارگاه‌های بزرگ و وسیع وجود دارد، امکان آموزش به سربازان بهتر است. وی در مورد اینکه چه رشته‌هایی سربازان آموزش داده می‌شود، گفت: رشته‌های مختلفی وجود دارد. البته بستگی به نیازهای واحدهای آموزش‌دهنده سربازان که چه نیروهائی لازم دارند و همچنین رشته‌هایی که برای خود سرباز هم مناسب باشد. بنابراین نیازسنجی یگان آموزشی و خود کارآموز باعث شده است که محدودیتی در رشته‌ها نداشته باشیم و این رشته‌ها با توجه به آینده‌پژوهی که هدف نهایی آن این است که سرباز بعد از گذراندن دوره خدمت مشغول به کار شود و در طی زمان خدمت هم بتواند مؤثر واقع شود. هاشمی این را هم گفت که امروز با توجه به نیاز بازار به فناوری‌های دیجیتال و فناوری‌های نو، رویش مشاغل جدید وجود دارد و از طرفی با توجه به اینکه اکثر سربازان تحصیل‌کرده دانشگاه‌ها هستند، بنابراین سواد پایه را دارند که در فراگیری مهارت‌های جدید هم به آنها کمک می‌کند. در این زمینه 65 گروه شغلی آموزش می‌دهیم که در ذیل این گروه‌ها می‌توان هزاران فرصت شغلی تعریف کرد. به عنوان مثال در گروه خودروسازی سایپا 4 هزار شغل تعریف شده است که 35 هزار نفر در این گروه‌ها مشغول کار هستند. وی تأکید کرد:‌ دامنه مشاغل، متنوع و با توجه به نیاز بازار و کارگاه‌های تولیدی در کشور است. بنابراین یکسری کارگاه‌های آموزش مهارت در جوار کارخانه‌ها و کارگاه‌ها راه‌اندازی شده است و یکسری کارگاه‌ها در یگان‌های وزارت دفاع و ستادکل نیروهای مسلح راه‌اندازی شده که از همه این کارگاه‌ها برای آموزش مهارت فنی و حرفه‌ای استفاده می‌کنیم. رئیس سازمان آموزش فنی و حرفه‌ای در مورد اینکه آیا امکان خروج سربازان از پادگان برای دریافت مهارت وجود دارد، گفت: این امکان وجود دارد، اما عمده مهارت‌ها در داخل محیط‌های آموزشی پادگان وجود دارد. ما حتی با سازمان زندان‌ها توافق کردیم که اگر نیازی به مهارت‌آموزی به مددجویان زندان وجود دارد، با همکاری قاضی و رئیس زندان واحدهایی برای آموزش مهارت به زندانیان ایجاد می‌کنیم. حتی یک دادستان در یکی از استان‌ها چنان وسعت دید داشت که هر روزی که یک زندانی در کارگاه مشغول مهارت‌آموزی بود، همان شب مرخصی تشویقی می‌گرفت تا در کنار خانواده‌اش باشد. هاشمی این را هم گفت که در نیروهای مسلح هم سربازانی که دارای مهارت باشند، این امکان را پیدا می‌کنند که درخواست ادامه خدمت سربازی خود را در محل علاقه و زندگی خود انجام دهند و این امتیازی است که به سربازان ماهر داده می‌شود و بعضی از سربازان ماهر که قبلا دوره مهارتی گذرانده‌اند، به جای رفتن به پادگان در کارگاه‌های آنها مشغول خدمت تخصصی هستند. هاشمی گفت:‌ اخیراً نشستی با سردار سپهر فرمانده قرارگاه مهارتی نیروهای مسلح داشتیم که حتی این امکان فراهم شود با وجود محدودیت‌های مراکز نظامی، اما آموزش مجازی مهارتی در پادگان‌ها به صورت محدود داشته باشیم و همچنین قرار بر این شد کسانی از کادری‌های نظامی که زمینه آموزش دارند، در دوره‌های تربیت مربی سازمان فنی و حرفه‌ای شرکت کنند و مدرک مربیگری آموزش فنی و حرفه‌ای دریافت کنند و برای آموزش سربازان از ظرفیت نیروهای رسمی نظامی هم استفاده کنیم. وی ادامه داد: یگان‌هایی در نیروهای مسلح شناسایی می‌شوند که امکان تبدیل شدن به کارگاه آموزش فنی حرفه‌ای داشته باشند که تبدیل به مراکز جوار پادگان‌ها شوند، همانگونه که مراکز جوار کارگاهی وجود دارد، البته استاندارد آموزش باید رعایت شود، اما از خود کارگاه‌های متقاضی نیز استفاده می‌کنیم. به عنوان مثال، اگر مرکز آموزش ساخت جواهرآلات احداث می‌کنیم، باید از اتحادیه طلا و جواهر هم که متقاضی نیروهای آموزش دیده در این زمینه هستند استفاده کنیم. وی گفت: با هماهنگی قرارگاه مهارتی ستادکل نیروهای مسلح قرار شد در کنار هر پادگان یک مرکز آموزش فنی و حرفه‌ای شکل دهیم. وی در پاسخ به این پرسش که آیا سربازان برای دیدن مهارت وجهی پرداخت می‌کنند، گفت: کل آموزش مهارت معاف از پرداخت است، اما اگر کسی از سربازان بخواهد بعد از پایان دوره آموزش مهارتی گواهینامه سازمان آموزش فنی حرفه‌ای را بگیرد باید در پورتال سازمان ثبت‌نام کند، هزینه آزمون و سنجش را که 50 هزار تومان است بپردازد و بعد از قبول شدن در آزمون، گواهینامه رسمی آموزش فنی حرفه‌ای دریافت می‌کند که اعتبار دارد و می‌تواند برای خود شغلی دست و پا کند. انتهای پیام/ب",
    "label": "اقتصادی"
  },
  {
    "text": "عنوان: وضعیت اقتصاد کشورها در گرو میزان دسترسی به واکسن/ توزیع ,واکسن باید عادلانه باشد\nخلاصه: مجمع جهانی اقتصاد با پیش بینی رشد 5.1 درصد برای اقتصادجهان در سال 2021 اعلام کرد رشد کشور ها بستگی به این دارد که چه میزان به واکسن دسترسی داشته باشند بنابراین توزیع آن باید عادلانه باشد.\nمتن: به گزارش  گروه اقتصاد بین الملل خبرگزاری فارس مجمع جهانی اقتصاد اعلام کرد:کشف واکسن بیماری کووید 19 اقتصاد جهان را درسال جاری بهبود می بخشد البته در کنار آن باید سیاست های حمایتی نیز ادامه یابد. مجمع جهان اقتصاد تاکید می کند در سال جاری هر منطقه ای که ویروس کرونای کمتر و دسترسی به واکسن بیشتری داشته  باشد اقتصاد بهتری خواهد داشت بنابراین دسترسی به واکسن بیماری کووید 19 بسیار حیاتی است و باید نهادهای بین المللی تلاش کنند تا دسترسی کشورها به واکسن عادلانه باشد. در این گزارش آمده است: اگرچه رشد اقتصاد جهان در سال 2020 به رقم منفی 3.75 درصد رسید اما پیش بینی می شود که اقتصاد جهان در سال 2021 به رشد 5.5 درصد برسد و در سال 2022 هم اقتصاد جهان با اندکی کاهش به 4.2 درصد رشد برسد. این گزارش می افزاید مبادلات تجاری کشورها هم با افزایش رشد اقتصادی در سال جاری بهتر می شود اما انتظار بر این است که رشدی نامتعادل و نابرابر داشته باشد. مجمع جهانی اقتصاد تاکید می کند که اقتصاد آمریکا در سال 2020 به میزان 3.4 درصد کاهش یافت اما انتظار می رود در سال 2021 به رشد 5.1 درصد برسد و در سال 2022 با کاهش دوباره به 2.5 درصد برسد.   رشد اقتصاد چین در سال 2021 به رقم 8.1 درصد خواهد رسید و سال آینده هم به رقم 5.6 درصد می رسد که وضعیت بسیار بهتری نسبت به آمریکا خواهد داشت. چین در سال جاری هم علیرغم اینکه اکثر کشورها رشد اقتصادی منفی داشتند به رشد 2.3 درصد مثبت دست یافت. رشد اقتصادی چین  در سال اینده هم 5.6 درصد پیش بینی شده است.   بر اساس اعلام مجمع جهانی اقتصاد رشد اقتصادی منطقه یورو امسال 7.2 درصد  کوچکتر شد که پیش بینی شده است که در سال آینده به مثبت 4.2 درصد افزایش پیدا می‌کند و رشد اقتصادی منطقه یورو سال 2022 به رقم 3.6 درصد خواهد رسید. بر اساس این گزارش اقتصاد هند در سال 2021 سریعترین اقتصاد جهان لقب گرفته است و رشد آن به 11.5 درصد خواهد رسید.   مجمع جهانی اقتصاد تاکید می کند که باید حمایت های مالی همچنان ادامه یابد و در بخش بهداشت و سلامت سرمایه گذاری بیشتری شود همچنین از کارگرانی که شغلشان را از دست داده اند و نیز شرکتهای ورشکسته حمایت شود، از زیرساخت های دیجیتال و بخش کشاورزی هم پشتیبانی بیشتری به عمل آید. انتهای پیام/",
    "label": "اقتصادی"
  },
  {
    "text": "عنوان: اهدای مدال المپیک فقط توسط افراد واکسینه صورت می‌گیرد\nخلاصه: رئیس کمیته بین‌المللی المپیک اعلام کرد فقط افرادی که واکسینه هستند می‌توانند مدال المپیک را اهدا کنند.\nمتن: به گزارش خبرگزاری فارس، فقط اعضای کمیته بین‌المللی المپیک (IOC) کاملا واکسینه شده می‌توانند به عنوان بخشی از اقدامات متقابل علیه کووید 19 مدال را در بازی‌های المپیک اهدا کنند. توماس باخ رئیس IOC در دیدار با یوریکو کویکه فرماندار توکیو امروز این خبر را فاش کرد. وی روز گذشته اعلام کرد به منظور جلوگیری از شیوع کرونا ورزشکاران پای سکو باید خودشان مدال را بر گردن بیاویزند. ارائه دهندگان مدال، به طور معمول اعضای IOC یا سایر میهمانان باید از دستکش ضدعفونی شده استفاده کنند. در حالی که ورزشکاران روی سکو می‌روند یک عضو IOC یک عضو فدراسیون جهانی در هر رویداد می‌توانند حضور داشته باشند. توماس باخ امروز اعلام کرد وی کاملا واکسینه شده و هر روز تست کرونا می‌دهند. وی تاکید کرد که تمامی اعضای IOC نیز این کارها را انجام داده‌اند. باخ امروز در حالی جلسه خود را با فرماندار توکیو برگزار کرده که 1308 مورد (بیشترین آمار) مبتلا به کرونا در 6 ماه گذشته در شهر میزبان المپیک و پارالمپیک گزارش شده است. انتهای پیام/",
    "label": "ورزشی"
  },
  {
    "text": "عنوان: مدیر باشگاه اودهورلی: رضایی قدرت خط حمله ما را دوچندان می‌کند\nخلاصه: مدیر باشگاه اودهورلی بلژیک بعد از امضای قرارداد با مهاجم ایرانی از این خرید جدید تمجید کرد.\nمتن: به گزارش خبرگزاری فارس، باشگاه اودهورلی بلژیک خبر داد که با کاوه رضایی مهاجم ایرانی بروژ قرارداد امضا کرد. ویم دی کورتی مدیر باشگاه اودهورلی بلژیک، گفت: با حضور رضایی قدرت خط حمله ما دوچندان شده و قدرت گلزنی ما زیاد می شود. مهاجم ایرانی شناخت خوبی از لیگ بلژیک دارد. او همچنان انگیزه بالایی دارد تا به درخشش های خود در لیگ ادامه دهد. رضایی از سال 2017 استقلال را ترک کرد و راهی لیگ بلژیک شد و سابقه بازی برای دو تیم شارلروا و بروژ را دارد. انتهای پیام/",
    "label": "ورزشی"
  },
  {
    "text": "عنوان: بدون آلوده کردن هوا برق تولید کنید/ نقش انرژی هسته‌ای در کاهش آلودگی هوای اروپا\nخلاصه: بر اساس اطلاعات تولید برق در قاره اروپا کمترین میزان آلایندگی هوا به کشورهایی اختصاص دارد که از انرژی هسته‌ای برای مصرف در نیروگاه تولید برق بهره‌ می‌برند.\nمتن: به گزارش خبرنگار اقتصادی خبرگزاری فارس، نیروگاه‌های تولید برق همواره یکی از متهم‌های ردیف اول آلودگی هوا به حساب می‌آیند. به نظر می‌رسد، پیش از آنکه نیروگاه تولید برق را به عنوان یکی از متهمان آلایندگی هوا و فشار به ریه خود به حساب بیاوریم، باید تفکیکی میان انواع نیروگاه‌های برق قائل باشیم. منابع اصلی تولید برق در یک واحد نیروگاهی  به سوخت‌های فسیلی، انرژی هسته‌ای و انرژی‌های تجدیدپذیر تقسیم بندی می‌شوند. اگر میزان آلایندگی هوا شاخص ما برای بررسی انواع نیروگاه‌های تولید برق قرار بگیرد، باید گفت نیروگاه‌های انرژی هسته‌ای و تجدیدپذیر به طور مستقیم هیچ آلایندگی برای هوا ندارند اما نیروگاه‌های سوخت فسیلی بیشترین آلودگی را با خود به همراه خواهند داشت. به طور کلی، ذغال سنگ، گاز طبیعی، گازوییل و در مواردی نفت کوره یا همان مازوت، انرژی تولید برق را در نیروگاه سوخت فسیلی را مهیا می‌کند. به منظور بررسی آلایندگی هر یک از انواع نیروگاه تولید برق بهتر است، مقایسه‌ای بین کشورهای اروپایی انجام دهیم. *تولید برق بدون آلودگی هوا در فرانسه با استفاده از نیروگاه‌های هسته‌ای به استناد آمار بدست آمده از میزان آلایندگی تولید برق در قاره اروپا، کشور فرانسه با وجود اینکه یکی از اصلی‌ترین کشورهای تولید کننده برق در کشور اروپا است اما کمترین میزان آلایندگی در این حوزه را به خود اختصاص داده است. در همین راستا و به منظور بررسی دلایل آلایندگی کم نیروگاه‌های کشور فرانسه به سراغ سیما غفاری، کارشناس حوزه انرژی رفتیم. این کارشناس با اشاره به اینکه عمده برق در فرانسه از محل انرژی هسته‌ای تامین می‌شود، گفت:« 71.7 درصد از انرژی برق تولید شده فرانسه سهم بخش هسته‌ای است و علت آلایندگی کم نیروگاه‌های این کشور نیز همین امر است.» غفاری با اشاره به این نکته که بخش زیادی از برق کشور سوئد نیز از منابع هسته‌ای حاصل می‌شود، گفت:« در سوئد، 40.3 درصد از کل انرژی تولید شده مرتبط با منابع انرژی هسته‌ای است و بررسی آلایندگی در این کشورها نیز از میزان کم آلایندگی تولید برق در این کشور خبر می‌دهد.» به طور کلی انرژی هسته‌ای مستقیما زمینه ایجاد آلودگی هوا را مهیا نکرده و توسعه این نیروگاه‌ها منجر به کاهش آلایندگی‌ اتمسفر می‌شود. نکته قابل توجه این است که نیروگاه‌های هسته‌ای تولید برق به واسطه نوع خاص زباله‌های اتمی مستعد نشر آلودگی زیست محیطی است اما این آلودگی با ارتقاء تکنولوژی قابل کنترل است و با تدابیری می‌توان ریسک ناشی از انتشار آلودگی رادیو اکتیو را به صفر نزدیک کرد. *سوخت‌های فسیلی هوای شهر را مسموم می‌کنند بررسی میزان آلایندگی تولید برق در قاره اروپا بیانگر آن است، علی رغم اینکه 44.6 درصد از برق تولیدی در کشور آلمان از منابع تجدید پذیر بدست می‌آید اما میزان آلایندگی ناشی از تولید برق در این کشور بسیار بالا است. در همین ارتباط محمد پورحمید در پاسخ به سوالی مبنی بر اینکه چرا میزان آلایندگی ناشی از تولید برق در آلمان زیاد است؟ گفت:« بر اساس اطلاعات موجود در سال جاری 23.8 درصد برق آلمان از نیروگاه‌های ذغال سنگ بدست آمده و 16.2 درصد برق نیز ناشی از مصرف گازی طبیعی در نیروگاه تولید برق است.» این کارشناس انرژی با اشاره به اینکه تولید برق از منابع فسیلی نظیر ذغال سنگ آلایندگی بسیار زیادی را به محیط زیست تحمیل می‌کند، گفت:« برای مثال بیش از 77 درصد برق در کشور  لهستان از منابع فسیلی مانند ذغال سنگ بدست می‌آید و همین امر وضعیت این کشور را در حوزه آلایندگی به حد هشدار می‌رساند.»  نمودار میزان تولید آلایندگی نیروگاه‌های تولید برق در کشورهای اروپایی  *نیروگاه‌های هسته‌ای و تجدیدپذیر جایگزین نیروگاه‌های سوخت فسیلی به گزارش فارس، بر اساس اظهارات کارشناسان می‌توان به این نتیجه رسید که آلایندگی ناشی از نیروگاه‌های سوخت فسیلی می‌تواند آسیب بزرگی برای ساکنین کلانشهرها به همراه بیاورد. از سوی دیگر تولید برق پایدار به عنوان رکن اساسی توسعه زیرساختی کشور تلقی شده و به هیچ عنوان نمی‌توان از آن صرف نظر کرد. در چنین شرایطی حرکت به سمت تبدیل ماهیت نیروگاه‌ها از سوخت‌های فسیلی به انرژی هسته‌ای و همچنین انرژی‌های تجدیدپذیر نظیر نیروی باد و خورشید یکی از بهترین راه حل ها برای حل این مسئله‌ باشد. به عبارت دیگر توسعه نیروگاه‌های هسته‌ای و تجدید پذیر علاوه بر کاهش سطح آلایندگی نیروگاهی در کشور زمینه افزایش توان تولید برق و پاسخگویی به نیاز روز افزون را به وجود می‌آورد. لازم به تاکید است در شرایط کنونی کشور کمتر 2 درصد از کل انرژی کشور توسط انرژی هسته‌ای در نیروگاه بوشهر تولید می‌شود و سهم انرژی تجدیدپذیر بدون احتساب تولید برقابی بهتر از انرژی هسته‌ای نبوده و تنها 1 درصد از کل تولید برق به این حوزه اختصاص دارد. انتهای پیام/",
    "label": "اقتصادی"
  },
  {
    "text": "عنوان: برگزاری مراسم عرفه در امامزاده‌های استان تهران +جزئیات\nخلاصه: دعای پرفیض عرفه فردا در بقاع متبرکه استان تهران با حضور جمعیت و رعایت نکات بهداشتی و فاصله اجتماعی برگزار می‌شود.\nمتن: به گزارش خبرنگار حج و زیارت خبرگزاری فارس، مراسم دعای عرفه سال گذشته با شیوع کرونا در برخی از محافل با رعایت نکات بهداشتی برگزار شد و امامزاده‌ها هم که تدارک حضور زائران با رعایت نکات بهداشتی را دیده بودند، به یک باره با تصمیم ستاد کرونا از پذیرش زائران امتناع کردند و مراسم دعای عرفه در بیشتر بقاع متبرکه به صورت مجازی برپا شد؛ تا جایی که برخی از امامزاده‌ها که برای حضور جمعیت صندلی کرایه کرده و محیط بیرونی و فضای باز را برای حضور زوار آماده کرده بودند، با تصمیم ستاد کرونا متضرر هم شدند. امسال با ادامه روند شیوع کرونا و اوج‌گیری این ویروس در روزهای اخیر، دعای عرفه در بقاع متبرکه استان تهران با رعایت نکات بهداشتی و فاصله اجتماعی برگزار می‌شود. بر همین اساس در امامزاده‌های استان تهران این مراسم بعدازظهر و عصر روز سه‌شنبه همزمان با عرفه با حضور جمعیت برپا خواهد شد. علاوه بر این، در کربلا نیز که مراسم دعای عرفه سال گذشته بدون جمعیت برگزار شد، فردا با حضور زوار دعای عرفه قرائت می‌شود. در ادامه جزئیات مراسم عرفه در برخی از امامزاده‌های استان را مشاهده می‌کنید: امامزاده صالح (ع) خیابان تجریش سخنرانی حجت‌الاسلام حسن شریعت‌زاده و قرائت دعای عرفه با نوای حجت‌الاسلام احسان بی‌آزار طهرانی/ ساعت ۱۶ و پخش از رادیو فرهنگ امامزاده حسن (ع) سخنرانی حجت‌الاسلام قنبری و قرائت دعای عرفه با نوای اسدالله عرب سرخی / ساعت ۱۷ امامزاده روح الله الحسنی (ع) بازار قرائت دعای عرفه با صدای محمد شهرابی/ ساعت ۱۶ امامزاده زید(ع) بازار  سخنرانی حجت‌الاسلام محسن تاج لنگرودی و قرائت دعای عرفه با نوای محمدرضا لشگری/ ساعت ۱۴.۳۰ امامزادگان جعفر(ع) و ملک خاتون (ع) خیابان باغ فیض سخنرانی حجت‌الاسلام فرجی و قرائت دعای عرفه با نوای تحقیقی، شهرابی و هوشیار/ ساعت ۱۸ امامزادگان عینعلی و زینعلی (ع) خیابان پونک قرائت دعای عرفه با نوای حسین سر آبادانی/ ساعت ۱۷ امامزاده اسماعیل (ع) خیابان زرگنده قرائت دعای عرفه با نوای مجید شعبانی/ ساعت ۱۷.۳۰ امامزاده معصوم (ع) خیابان قزوین قرئت دعای عرفه با نوای محمود اتحاد، اسماعیل گلوردی زاد/ ساعت ۱۷ امامزاده جعفر بن موسی کاظم (ع) قرائت دعای عرفه با نوای مرتضی طاهری/ ساعت ۱۸ امامزادگان حضرتین(ع) سخنرانی حجت‌الاسلام دشتی و قرائت دعای عرفه با نوای امیر ملکان و مصطفی رسول‌نژاد/ ساعت ۱۶.۳۰ امامزاده عبدالله(ع) شهرری قرائت دعای عرفه با نوای احمد زین العابدین/ ساعت ۱۶ امامزاده عبدالله(ع) لواسان قرائت دعای عرفه با نوای حاجی نصیری/ ساعت ۱۷ امامزاده عیسی (ع) اسلامشهر قرائت دعای عرفه با نوای حسین علائی/ ساعت ۱۶ امامزاده بی بی رقیه(س) شهریار سخنرانی حجت‌الاسلام قنبری و قرائت دعای عرفه با نوای مداحان اهل بیت(ع)/ ساعت ۱۸ امامزاده عقیل (ع) اسلامشهر قرائت دعای عرفه با نوای اصغر پیر احمدی قاسم پناهی/ ساعت ۱۷ امامزاده علی اکبر (ع) جنوبغرب قرائت دعای عرفه با نوای جهاد شیبی/ ساعت ۱۸.۳۰ امامزاده سید لطیف (ع) بهارستان  قرائت دعای عرفه با نوای وحید نجف‌زاده/ ساعت ۱۸.۳۰ امامزاده حسن (ع) بهارستان قرائت دعای عرفه با نوای رحیم خرقانی/ ساعت ۱۸ امامزاده فضعلی (ع) لواسان قرائت دعای عرفه با نوای مجتبی اردستانی/ ساعت ۱۷ امامزاده بی بی سکینه (س) ملارد  سخنرانی حجت‌الاسلام مهدوی یکتا و  قرائت دعای عرفه با نوای صالحی خوانساری/ ساعت ۱۷ امامزادگان طاهر و مطهر(ع) خیرآباد ورامین سخنرانی حجت‌الاسلام طرزی امام جمعه خیرآباد و قرائت دعای عرفه با نوای حجت‌الاسلام فاطمی نیا (خرم آبادی)/ ساعت ۱۷ انتهای پیام/",
    "label": "فرهنگ"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: کربلا در آستانه سالروز تخریب بقیع سیاهپوش شد+عکس\nخلاصه: در آستانه سالروز تخریب بقیع، حرم امام حسین (ع) و حضرت عباس (ع) سیاهپوش شد و در این ایام، مراسم سوگواری در کربلا و نجف نیز برگزار می‎‌شود.\nمتن: به گزارش خبرنگار حج و زیارت خبرگزاری فارس، در آستانه سالروز تخریب بقیع، حرم امام حسین (ع) و حضرت عباس (ع) با پارچه‌های مشکی مزین به نام و القاب ائمه مدفون در بقیع سیاهپوش شد. همچنین امشب در کربلا و حرم امام حسین (ع) مراسم سوگواری به مناسبت این اقدام توهین‌آمیز وهابیت در هشتم شوال برگزار می‌شود که در این مراسم باصم کربلایی، مداح معروف عراقی در حرم حضرت امام حسین (ع) به مرثیه‌خوانی خواهد پرداخت. بسیاری از مردم عراق برای حضور در این مراسم از صبح امروز وارد کربلا شدند تا بتوانند در مراسم عزداری با صدای باسم کربلایی حضور داشته باشند. علاوه بر این، مراسم سوگواری به مناسبت سالروز تخریب بقیع توسط ایرانیان ساکن عراق، امشب در جوار حرم امام علی (ع) با سخنرانی حامدرضا معاونیان و با مداحی مهدی اوجی در حسینیه مجمع الشاهرودی پس از نماز مغرب و عشا در نجف اشرف و همچنین فردا در جوار حرم سیدالشهدا (ع) با نوای حسین بختیاری و محمدرضا ناصری باز ساعت ۲۰.۴۵ در کربلا برگزار می‌شود. در ادامه تصاویری از سیاهپوش شدن حرم امام حسین (ع) و حضرت عباس در آستانه سالروز تخریب بقیع را مشاهده می‌کنید:     انتهای پیام/",
    "label": "فرهنگ"
  },
  {
    "text": "عنوان: محتواهای جنجال برانگیز در فرهنگ غربی مستهجن شناخته نمی‌شوند/شاه کلید انتخاب بازی مناسب برای بچه‌ها چیست؟\nخلاصه: مسئول بخش بازی سامانه کدومو گفت: خانواده ها حتماً باید قبل از تهیه بازی، به رده بندی بازی و توصیفاتی که همراه رده‌بندی بازی مانند عبارت suggestive theme  ارائه می‌شود توجه کنند.\nمتن: به گزارش خبرنگار تفریح و نشاط خبرگزاری فارس، محسن رزاقی بازی‌پژوه و مسئول بخش بازی سامانه کدومو در گفت و گو با خبرگزاری فارس با اشاره به لزوم توجه خانواده ها به محتوای فضای مجازی در دسترس کودکان و نوجوانان اظهار کرد: امروزه و به خصوص در شرایط کرونایی که بچه‌ها در منزل هستند و ابزارهای ارتباطی آنلاین در اختیار آنهاست، باید بیشتر به محتوایی که در اختیار آنها قرار می‌گیرد توجه کرد. وی افزود: از آنجایی که متأسفانه فضای صیانت شده‌ کودک و نوجوان در کشور ما وجود ندارد، شاهد آن هستیم که گهگاهی با اتفاقاتی نظیر موزیک ویدئوی جنجالی که به تازگی منتشر شده، نگرانی از محتوای مناسب برای کودکان و نوجوانان و آنچه که در دسترس آنهاست شدت پیدا می کند.  رزاقی تصریح کرد: نکته‌ی مهم اینجاست که محتوای این چنینی، ممکن است در هر جای دیگری به دست فرزند ما برسد و ما والدین به دلایل مختف، مثل نا آگاهی از ویژگی‌های دنیای رسانه‌ها یا نداشتن ارتباط مفید با فرزندان از آن‌ها اطلاعی نداشته باشیم، یکی از جمله‌ جاهایی که باید در مورد آنها دقت کرد، فضای بازی‌های رایانه‌ای‌ست. این بازی پژوه با بیان اینکه بسیاری از محتواهای جنجال برانگیز در سیستم‌های غربی و غیراسلامی محتوای مستهجن شناخته نمی‌شوند و دایره چنین محتواهایی در غرب بسیار محدود است، گفت: به همین دلیل تولیدکنندگان رسانه‌ها و بازی‌های رایانه‌ای، روی مرزها حرکت می‌کنند و در حالیکه تلاش دارند تا وارد خطوط قرمز نشوند، شخصیت‌ها و فضای بازی را به شکلی طراحی می‌کنند تا اثرشان به اندازه کافی محرک قوای شهوانی باشد و بتواند جذب بخشی از مخاطب را تضمین کند.  وی ادامه داد: نظام رده‌بندی بازی در ایالات متحده، این چنین محتواها را در دسته‌ محتوای جنسی میانه می‌آورد و با عبارت suggestive theme  مشخص می‌کند که بازی دارای چنین محتوایی ا‌ست و معمولاً وجود چنین محتوایی در بازی، مانعی برای تعیین رده‌سنی کمتر از هجده سال و نوجوانان برای بازی، نیست! مسئول بخش بازی سامانه کدومو با طرح این سوال که آیا این تحریک‌کنندگی اثری روی مخاطب ندارد؟ گفت: مختصصان روان‌شناسی و حوزه علوم تربیتی بیان می‌کنند که بخشی از تغییرات دوران بلوغ، در ذهنیات فرد اتفاق می‌افتد و فرزند در سنین بلوغ ما، فارغ از تغییرات جسمی، درگیر‌ی‌های ذهنی مختلفی را تجربه می‌کند. این متخصصین همچنین بیان می‌کنند که در انحرافات جنسی، بخش قابل توجهی از فرآیند در ذهن و از طریق قوه‌ تخیل اتفاق می‌افتد، فرد بیشتر از آنکه تحت تأثیر محتوایی باشد که به او رسیده، تحت تأثیر تخیلاتی ا‌ست که با رسیدن آن محتوا به تصور درآمده است. وی در ادامه تأکید کرد: بازی‌های رایانه‌ای که اکثراً در فضای غیربومی ما تولید می‌‌شوند، دارای محتواهای محرک و اشارات این چنینی هستند که باید نسبت به وجود آنها و پیامدهای آن آگاه بود. بازیکن، مخصوصاً اگر در سنین بلوغ باشد که حساسیت‌هایش بیشتر است، با گرفتن هر کدام از اشارات، می‌تواند باقی مسیر را خودش را تخیل کند و ممکن است اگر شرایط دیگر مثل تنهایی، عدم فعالیت جسمی، بی‌برنامگی و آزادی عمل بیش از حد وجود داشته باشد، به سمت انحرافات جنسی حرکت کند.  رزاقی با بیان اینکه لازم است خانواده‌ها نکات مختلفی را در جنبه‌های مختلف مورد توجه قرار دهند، افزود: نکته اول ایناست که حتماً قبل از تهیه بازی، به رده بندی بازی و توصیفاتی که همراه رده‌بندی بازی، مانند همین عبارت suggestive theme  ارائه می‌شود توجه کنند. غیر از رده‌بندی، بهتر است به سامانه‌های توصیه‌محوری که بازی‌های رایانه‌ای را بررسی می‌کنند مثل کدومو و فهم بازی، مراجعه کنند و علاوه بر اینکه از توصیفات دقیق‌تر استفاده کنند، از نکات تربیتی که متخصصین این سامانه‌ها ارائه می‌کنند، بهره‌مند شوند. وی ادامه داد: همچنین خانواده ها باید سعی کنند هنگام بازی با فرزندان شان آن ها را  همراهی کنند. از او در مورد بازی و اتفاقاتی که در بازی رخ می‌دهد بپرسند و در این موارد با هم صحبت صمیمی داشته باشند. برای بازی کردن قانون تعیین کنند. این بازی پژوه زمان بازی، محل بازی و فعالیت‌هایی که قبل و بعد از بازی باید انجام شوند را مهم دانست و گفت: فرزندان نباید وسایل بازی خود مثل رایانه، لپ‌تاب، کنسول و مانند آنها را در اتاق خود مستقر کنند، این وسایل باید در فضای عمومی خانه باشد و اگر به دلایلی واقعاً چنین امکانی وجود نداشت، باید صفحه‌ نمایشگر به سمت در اتاق بوده و هنگام بازی و استفاده از رایانه و کنسول، در اتاق باز باشد. وی هم‌بازی شدن و همراهی با فرزندان در بازی را یکی از موثرترین و کارآمدترین روش‌‎های تربیتی در این حوزه عنوان کرد و افزود: در شرایط کنونی که فضای صیانت شده کودک و نوجوان در کشور وجود ندارد و مسئولان کشور، طوری برخورد می‌کنند که انگار این گروه‌ها جزئی از جمعیت کشور نیستند و نیازی نیست برای آنها برنامه‌ریزی داشت، این ما والدین هستیم که باید تمام تلاش خود را انجام دهیم تا نبض مصرف رسانه‌ای فرزندمان و آنچه که دریافت می‌کند، زیر دست ما بزند تا بتوانیم گام‌های محکمی در این راستا برداریم. انتهای پیام/",
    "label": "تفریح و نشاط"
  },
  {
    "text": "عنوان: اجبار فیس‌بوک به فروش اینستاگرام و واتس‌آپ\nخلاصه: کمیسیون تجارت فدرال آمریکا می گوید فیس‌بوک با در اختیار داشتن واتس‌آپ و اینستاگرام بازار شبکه های اجتماعی در آمریکا را در انحصار گرفته است.\nمتن: به گزارش خبرنگار اقتصاد بین‌الملل خبرگزاری فارس، به نقل از رویترز، کمیسیون تجارت فدرال آمریکا اعلام کرد:‌ فیس‌بوک با در اختیار گرفتن اینستاگرام و واتس‌آپ به شکلی غیرقانونی برای خود انحصار ایجاد کرده است، البته فیس‌بوک می‌گوید کمیسیون تجارت فدرال آمریکا هیج سندی دال بر تلاش فیس‌بوک داشتن انحصار ندارد. حالا فیس‌بوک با ارائه یک شکایت از دادگاه خواسته است تا جلوی اجرای این فرمان را بگیرند در صورتی که دادگاه با فیس‌بوک همراه شود اجبار این شبکه اجتماعی برای فروش دو فرزندخوانده خود سخت‌تر خواهد شد. در ماه ژوئن هم دادگاه منطقه‌ای کلمبیا در آمریکا گفته بود که کمیسیون تجارت فدرال آمریکا نتوانسته اسناد مرتبط با انحصارطلبی فیس‌بوک در بازار شبکه‌های اجتماعی را ارائه دهد. کمیسیون تجارت فدرال آمریکا مدت‌هاست که می‌گوید فیس‌بوک بازار شبکه‌های اجتماعی شخصی در آمریکا را در انحصار خود نگه داشته است. انتهای پیام/",
    "label": "اقتصادی"
  },
  {
    "text": "عنوان: لباس‌های سنتی بوشهر مستندنگاری می‌شود\nخلاصه: معاون میراث‌فرهنگی استان بوشهر از مستندنگاری لباس‌های سنتی استان خبر داد.\nمتن: به‌گزارش خبرگزاری فارس، معاون میراث‌فرهنگی استان بوشهر از مستندنگاری لباس‌های سنتی استان خبر داد. نصرالله ابراهیمی معاون میراث‌فرهنگی استان بوشهر با اعلام این خبر گفت: پرونده مستندنگاری لباس‌های محلی استان شامل تهیه فیلم مستند، عکس‌برداری، تحقیقات میدانی و کتابخانه‌ای شروع شده و در حال تکمیل است. معاون میراث‌فرهنگی استان بوشهر افزود: بوشهر به واسطه هم جواری با خلیج فارس و تبادل تجاری که در گذشته با کشور هند داشته در نوع پوشش زنان از غنای فرهنگی بالایی برخوردار بوده و این موضوع در لباس های سنتی بوشهر بسیار مشهود است، به طوری که لباس‌های شمال استان با جنوب استان کاملاً متفاوت بوده و پرونده مستندنگاری از بنادر شمالی دیلم، گناوه و ریگ آغاز شده است. وی استفاده از این نوع لباس‌ها را مربوط به پوشش زنان بوشهری در دوره قاجار دانست و ادامه داد: نوع پارچه‌های به کار رفته در این لباس‌ها از جنس حریر بوده که از کشور هند به استان بوشهر می رسیده و با نام پارچه گلابتون خوانده می‌شد. ابراهیمی در پایان گفت: هدف ما از این کار، ثبت فرهنگ گذشتگان بوده و انتقال این فرهنگ در محتوا و با ارزش به نسل آینده است که در این مسیر از تمام ظرفیت‌ها استفاده خواهیم کرد. انتهای پیام/",
    "label": "تفریح و نشاط"
  },
  {
    "text": "عنوان: خرید مایحتاج هیأت و اعزام مداح و سخنران به روضه خانگی از طریق یک سایت\nخلاصه: این روزها که کرونا موجب اعمال محدودیت‌هایی شده، سازمان فرهنگی هنری شهرداری تهران ضمن فراهم کردن امکان خرید حضوری و اینترنتی وسایل مورد نیاز هیأت با تخفیف، به روضه‌های خانگی مداح و سخنران اعزام می‌کند.\nمتن: به گزارش خبرنگار فرهنگ عمومی خبرگزاری فارس، کرونا حدود یک سال و نیم است که در جهان جولان می‌دهد و هر روز قربانی می‌گیرد. با این وجود، مردم دیگر با زندگی همراه با کرونا انس گرفته‌اند و تا حدودی با تغییر سبک زندگی، فعالیت‌های روزمره را در کنار کرونا به سرانجام می‌رسانند.  سال گذشته که نخستین بار مردم در شرایط کرونا مراسم‌های مذهبی به ویژه محرم و صفر را برپا کردند، عزاداران حسینی با رعایت نظم و نکات بهداشتی در هیأت‌ها حضور یافتند و برای مصیبت اهل بیت (ع) و امام حسین (ع) گریستند؛ تا جایی که حتی مقام معظم رهبری از رعایت نکات بهداشتی در برپایی عزاداری سیدالشهدا (ع) تقدیر کردند و فرمودند: «از برگزار‌کنندگان و منبری‌های محترم و مداحان محترم مجالس عزاداری محرم که تا امروز بحمدالله اکثر آنها توصیه‌های ستاد ملی کرونا را مراعات کرده‌اند تشکر می‌کنم».  امسال که هیأت‌ها تجربه سال گذشته را دارند، درصدد هستند تا با برنامه‌ریزی بهتری این مراسم را به پا دارند تا شهر در ماه محرم و صفر رنگ و بوی عزای سیدالشهدا (ع) را بگیرد. بر همین اساس، سازمان فرهنگی و هنری شهرداری تهران نیز در سایت «جلوه سوگ» در ایام محرم و صفر خدمات ویژه‌ای به عاشقان حسینی و هیأت‌ها می‌دهد.  خرید حضوری و اینترنتی ملزومات هیأت با تخفیف یکی از خدمات ارائه شده در این سایت، تأمین وسایل مورد نیاز هیأت‌ها با تخفیف در قالب نمایشگاه «عطر سیب» است؛ به طوری که هیأت‌های عزاداری می‌توانند برای خرید محصولات و لوازم مورد نیاز از سیاهی‌های برپایی هیأت گرفته تا محصولات بهداشتی یا حتی خوراکی‌هایی برای نذورات و غذای هیأت‌ به این سایت مراجعه کنند.  متولیان هیأت‌‌های حسینی برای خرید محصولات از این نمایشگاه باید پس از ثبت‌نام در سایت بیرق و تأیید از سوی سازمان تبلیغات اسلامی و اطلاع‌رسانی از طریق پیامک، برای دریافت بن خرید به یکی از فرهنگسراهای سازمان فرهنگی و هنری شهرداری تهران مراجعه کنند. البته برای دریافت بن خرید هم باید هیأت‌ها مدارک شناسایی معتبر همچون کارت ملی و معرفی مهمور شده برای نماینده هیأت را به مراکز منتخب ارائه دهند. سازمان فرهنگی هنری شهرداری تهران با توجه به شیوع کرونا و به منظور سهولت در خرید ملزومات هیأت‌ها در کنار خرید حضوری، خرید اینترنتی نیز در نظر گرفته است که هیأت‌ها با دریافت بن خرید می‌توانند به بخش عطر سیب مراجعه کرده و اقدام به خرید اینترنتی کنند. (برای خرید اینترنتی به اینجا مراجعه کنید) محصولاتی همچون آب معدنی، نوشابه، مایع ضدعفونی، ماسک، خرما، ادویه، حبوبات، برنج، چای، روغن، رب، قند، دستمال کاغذی، ظروف یکبار مصرف و ... با قیمت مناسب در فروشگاه اینترنتی عطر سیب لحاظ شده است.  علاوه بر این، فروشگاه عطر سیب در میدان امام حسین (ع) تهران برای خرید حضوری هیأت‌ها برپا شده است و افراد می‌توانند با مراجعه به این فروشگاه وسایل مورد نیاز هیأت را با تخفیف تهیه کنند. ۱۴ هزار هیأت فعال در تهران داریم سیدعلیرضا فاطمیان‌پور، معاون فرهنگی سازمان فرهنگی هنری شهرداری تهران می‌گوید: مساجد و حدود ۱۴ هزار هیأت فعال در تهران داریم که هدف ما از برپایی نمایشگاه عطر سیب، ارائه محصولات مورد نیاز هیأت‌ها با قیمت مناسب است تا در وضعیت اقتصادی کنونی کمکی به آنها کرده باشیم.  برپایی نمایشگاه عطر سیب با ۵۵ غرفه در میدان امام حسین (ع) وی با بیان اینکه نمایشگاه عطر سیب در میدان امام حسین (ع) ۵۵ غرفه دارد و در هر غرفه نیز ملزومات و محصولات مختلفی عرضه می‌شود، می‌افزاید: خوشبختانه با کمک اوقاف و امور خیریه در برخی از امامزاده‌های استان تهران این نمایشگاه فعال شده و به هیأت‌ها خدماتی ارائه می‌دهد.  ثبت نام خادمین جهادی هیأت‌ها از دیگر اقدامات برای برپایی باشکوه مراسم عزاداری امام حسین (ع) در شهر تهران، ثبت نام خادمین جهادی هیأت‌ها در نمایشگاه است که افراد علاقه‌مند در هر سن با هر جنسیتی می‌توانند در حوزه‌های مختلف همچون تعمیر سیستم‌های صوتی و برقی، نظارت بر دستورالعمل‌های بهداشتی، نظم‌دهی هیأت‌ها و دسته‌های عزاداری، توزیع اقلام بهداشتی در حاشیه برپایی نمایشگاه عطر سیب توانایی خود برای کمک به هیأت‌های عزاداری سیدالشهدا (ع) را اعلام کنند.  فضاهای روباز و فرهنگسراها هیأت می‌شوند همچنین این روزها که کرونا موجب تعطیلی برخی از هیأت‌های عزاداری شده است و بر اساس دستورالعمل ستاد کرونا هیأت‌های عزاداری باید در فضای باز و با رعایت نکات بهداشتی و فاصله اجتماعی برگزار شوند، برخی از هیأت‌ها امکان برپایی در فضاهای کوچک و مسقف را ندارند. به همین ترتیب، سازمان فرهنگی و هنری شهرداری تهران با توجه به اهمیت برگزاری مراسم عزاداری امام حسین (ع) همه فضاهای روباز و فرهنگسراها را برای برپایی عزاداری سیدالشهدا (ع) با رعایت نکات بهداشتی آماده کرده است و حتی افرادی به منظور نظارت بر رعایت دستورالعمل‌های ستاد کرونا در ایام عزاداری سیدالشهدا (ع) در این اماکن حضور خواهند داشت. البته معاون فرهنگی سازمان فرهنگی هنری شهرداری تهران در این باره نیز می‌گوید: در فضاهای اختصاص یافته با رعایت نکات بهداشتی مراسم عزداری برگزار می‌شود. همچنین علاقه‌مندان برای برپایی هیأت و رزرو مکان‌هایی که برای رزو باقی مانده است، می‌توانند با سامانه ۱۸۳۷ یا شماره ۰۹۹۲۰۲۲۵۷۰۲ تماس بگیرند. تخصیص ۲۹ مکان برای هیأت‌ها در بخش درخواست رزرو مکان هیأت که در سایت «جلوه سوگ» تعبیه شده است، افراد می‌توانند برای برگزاری هیأت مکان مورد نظر را روی نقشه تعیین کرده و پس از بررسی موقعیت مناسبی به منظور برگزاری هیأت امام حسین (ع) به متقاضیان معرفی خواهد شد تا با رعایت نکات بهداشتی و فضای مناسب بتوانند خیمه عزای سیدالشهدا (ع) را به پا کنند. سازمان فرهنگی هنری شهرداری تهران تاکنون ۲۹ موقعیت را برای برپایی مجلس عزاداری امام حسین (ع) آماده کرده است که برای اطلاع از آنها می‌توانید به اینجا مراجعه کنید.  اعزام مداح و سخنران به روضه‌های خانگی علاوه بر این، خدمات برگزاری روضه خانگی با اعزام روضه‌خوان به هیأت‌های کوچک امسال هم از سوی سازمان فرهنگی و هنری شهرداری تهران عرضه می‌شود که بر این اساس، متقاضیان پس از تکمیل اطلاعات شخصی خود و زمان و مکان برپایی محفل عزاداری روی نقشه، درخواست خود از هماهنگی سخنران یا مداح، اقلام بهداشتی و حتی بسته پذیرایی روضه را ثبت می‌کنند و پس از بررسی و تأیید درخواست آنها عملیاتی خواهد شد. البته این درخواست نه تنها برای شهر تهران بلکه برای شهرستان‌های تهران نیز عملیاتی می‌شود. (به اینجا مراجعه کنید) سایت «جلوه سوگ» در کنار خدمات برای ترویج نهضت عاشورایی و اهتمام به برپایی محافل عزاداری امام حسین (ع) پذیرای ایده‌های افراد صاحب‌نظر نیز هست و پیشنهادهای مختلف را برای بهبود عملکرد بررسی می‌کند. (به اینجا مراجعه کنید) به گزارش فارس، با توجه به شیوع کرونا امسال هم عزاداری امام حسین (ع) با شرایط خاص برگزار می‌شود و بر اساس مصوبه ستاد ملی مبارزه با کرونا برگزاری هیأت در فضای باز با یک سوم ظرفیت، برگزاری هیأت در فضای بسته با یک چهارم ظرفیت، زمان برگزاری مجالس حداکثر ۲ ساعت، استفاده از طبل و سنج با شرط شخصی بودن یا ضدعفونی کردن هنگام جابجایی بین افراد، دسته روی به صورت محلی و رعایت فاصله گذاری، ضرورت فاصله گذاری اجتماعی در طول مراسم، استفاده از ماسک به صورت مستمر و توزیع اقلام بهداشتی در ایستگاه‌های صلواتی با عنوان موکب سلامت از شروط برپایی عزاداری سیدالشهدا (ع) است. انتهای پیام/",
    "label": "فرهنگ"
  },
  {
    "text": "عنوان: نصب 40 هزار بار بازی موبایلی ایرانی در هفته نخست پویش «بازینو»\nخلاصه: پویش نوروزی «بازینو» که همزمان با اولین روز فروردین 1400 کار خود را آغاز کرد در حالی 10 روز از فعالیت خود را پشت سر گذاشت که کاربران در مجموع  40 هزار و 948 بار بازی‌های موجود در کمپین را به‌صورت رایگان نصب کرده‌اند و یک هزار و 644 نفر هم برای شرکت در بخش قرعه‌کشی و دریافت جوایز این پویش در سایت بازینو ثبت‌نام کرده‌اند.\nمتن: به گزارش خبرگزاری فارس به نقل از اداره ارتباطات و امور بین‌الملل بنیاد ملی بازی‌های رایانه‌ای، پویش نوروزی «بازینو» که با شعار «سال نو، بازی نو» به همت بنیاد ملی بازی‌های رایانه‌ای و همکاری آژانس تبلیغاتی تپسل برای حمایت از بازی‌سازان ایرانی کار خود را از هفته پیش و با هدف جذب کاربر برای بازی‌های موبایلی مناسب ایرانی در ایام تعطیلات نوروز و با توجه به شرایط کرونایی و لزوم حضور خانواده‌ها در منزل و سرگرم شدن با بازی آغاز کرده در مجموع 10 روز گذشته 25 بازی حاضر در این پویش 40 هزار و 948 بار توسط خانواده‌ها و علاقه‌مندان به بازی‌های موبایلی ایرانی نصب شده‌اند. پویش بازینو که از همان ابتدای طراحی با اختصاص جوایزی چون کنسول  PS5، گوشی‌های هوشمند، جوایز روزانه و اینترنت گیمینگ آسیاتک تدارک ویژه‌ای برای بخش قرعه‌کشی و اهدای جوایز به کابران نیز دیده بود، طی 10 روز گذشته شاهد ثبت‌نام یک هزار و 644 نفر از کسانی بود که دوست داشتند شانس خود را برای شرکت در قرعه‌کشی این جوایز امتحان کنند. این در حالی است که در این مدت 33 هزار و 36 بار از سایت بازینو بازدید کرده‌اند تا در جریان کم و کیف برگزاری این پویش و بازی‌های حاضر در آن قرار بگیرند. پویش نوروزی «بازینو» که تا ۲۰ فروردین‌ماه ادامه خواهد داشت و در قالب این پویش، 25 بازی‌ موبایلی منتخب ایرانی شامل دبرناشو، الفبابا، جدول سرا، بزن بهادر، قصه و بازی های قرآنی برای کودکان، سایفارم، فوتبالیستارز، پولدار شو، پیربابا، ارباب جنگ، سرزمین دندان‌ها،قهوه چی، تاس و تخت، سر ضرب، کات آف، پرسلاح و منچیکو در بخش اصلی و بازی‌های شوترلند، چرخه اره، راز جنگل، لران، فوتبال استارز، سنگ کاغذ قیچی، جورندگان و سکه پزی در بخش تازه‌واردها در معرض معرفی و نصب رایگان کاربران قرار گرفته‌اند. اگر هنوز به جمع خانواده سراسری پویش بازینو نپیوستید، فرصت همچنان باقی است و از همین امروز می‌توانید با مراجعه به سایت bazino1400.ir این بازی‌ها را به صورت رایگان دانلود و نصب و برای شرکت در بخش قرعه‌کشی جوایز آن ثبت‌نام کنید. انتهای پیام/",
    "label": "تفریح و نشاط"
  },
  {
    "text": "عنوان: سیاست‌ روسیه برای تشویق استفاده از خودروهای برقی\nخلاصه: دولت روسیه با هدف بالا بردن استفاده از خودروهای برقی در این کشور سیاست‌هایی را در دستورکار قرار داده است.\nمتن: به گزارش خبرنگار گروه اقتصاد بین‌الملل خبرگزاری فارس به نقل از راشا تودی، دولت روسیه اخیرا از برنامه خود برای ارائه مشوق در راستای بالا بردن استفاده از خودروهای برقی در این کشور رونمایی کرده است. هدف از اجرای این برنامه‌ها بالا بردن قابل توجه سهم خودروهای برقی در این کشور در کمتر از 10 سال آینده است. هزینه این طرح‌ها 7.9 میلیارد دلار برآورد می‌شود که قرار است، بخش خصوصی 6.7 میلیارد دلار آن را تامین کند. بخش قابل توجهی از این پول قرار است صرف توسعه ایستگاه‌های شارژ خودروهای برقی در روسیه شده و بخش دیگری از آن هم برای توسعه فناوری سلول‌های سوختی هیدروژنی و یا طرح‌های جایگزین خودروهای برقی تخصیص داده خواهد شد. در عین حال دولت روسیه می‌خواهد 25 درصد یارانه به خودروهای برقی اختصاص دهد. روس‌ها می‌خواهند طی 8 سال آینده و تا سال 2030 تعداد خودروهای برقی در این کشور را به 730 هزار دستگاه برسانند. در کوتاه مدت هم تا سال 2024 تعداد خودروهای برقی به 25 هزار دستگاه خواهد رسید. هم اکنون حدود 11 هزار دستگاه خودروی برقی در روسیه وجود دارد که بخش قابل توجهی از آن را اتوبوس‌های برقی، در مسکو و دیگر شهرهای این کشور تشکیل می‌دهد. بر اساس برنامه‌ریزی کرملین، سهم خودروهای برقی از کل خودروهای سواری در بازار این کشور تا سال 2030 باید به حداقل 10 درصد افزایش یابد. بر اساس این طرح به ازای هر 10 خودروی برقی یک جایگاه شارژ در روسیه ایجاد شده و بنابراین باید در 8 سال آینده 73 هزار ایستگاه شارژ خودروهای برقی در این کشور ایجاد شود. بنا به گفته یکی از مقامات وزارت صنعت و تجارت روسیه این کشور هم اکنون در حال مذاکره با خودروسازان خارجی برای تولید و فروش خودروهای برقی در این کشور است. دولت روسیه همچنین می‌خواهد عوارض آزادراهی را برای خودروهای برقی حذف کرده و به تولیدکنندگان وسایل کم‌آلاینده و پاک وام کم‌بهره دهد. این مقام روس گفت: مهم‌ترین بخش کار حمایت از تولید خودروهای الکتریکی و بالا بردن تقاضا برای آن است. فراهم کردن شرایط لیزینگ و رایگان شدن عوارض آزادراهی از جمله طرح‌های مدنظر دولت روسیه است. انتهای پیام/ب",
    "label": "اقتصادی"
  },
  {
    "text": "عنوان: برخی از مسئولان قبلی، حرف‌های ضدانتخاباتی منافقین را تکرار می‌کنند\nخلاصه: مدیرکل بنیاد هابیلیان گفت: برخی افرادی که جزو مسئولین جمهوری اسلامی ایران بودند دقیقاً همسو و در مدار منافقین دارند شعار عدم شرکت در انتخابات را سر می‌دهند.\nمتن: خبرگزاری فارس ـ گروه حماسه و مقاومت ـ زهرا بختیاری: این روزها که در آستانه انتخابات ریاست جمهوری هستیم با اقداماتی مواجهیم که علیه نظام و مردم، توسط دشمن انجام می‌شود. اقداماتی که بعضا تشخیص درست یا غلط بودن تصمیم‌ها را مشکل می‌کند. با محمدجواد هاشمی‌نژاد، مدیرکل بنیاد هابیلیان که پژوهش‌هایی در خصوص اقدامات دشمن، خصوصا منافقین در طول سال‌های بعد از انقلاب انجام داده‌ است، به گفت‌وگو نشستیم تا از این تجربیات برای تشخیص حق استفاده کنیم. *«استقلال آزادی جمهوری اسلامی» شعار محوری فارس: عملکرد منافقین در تعامل با جمهوری اسلامی چگونه آغاز شد؟ هاشمی‌نژاد: با پیروزی جمهوری اسلامی ایران از ابتدای روزهای انقلاب و سقوط نظام شاهنشاهی، حرکت‌ها و جریان‌های سیاسی شروع کردند به شکل گیری فعالیت‌هایشان برای آینده کشور و چون جریان غالب مشخص بود که به کدام سمت و سو می‌رود انتخاب مردم هم خیلی واضح و روشن بود. حتی شعارهای ملت هم واضح بود. شعارها، شعارهای اقتصادی نبود بلکه مردم شعارهای فرهنگی و سیاسی سر می‌دادند. سه شعار محوری را در نظر بگیرید «استقلال آزادی جمهوری اسلامی». از این شعار کاملاً مشخص است که قرار است این کشور به کجا برود.  *نظام جمهوری اسلامی و مردم باید تعامل داشته باشند در اوایل سال‌های انقلاب گروه‌ها و جریان‌های فکری داشتیم که متفاوت فکر می‌کردند و معتقد بودند کشور باید به سمت و سوی دیگری برود. همین وضعیت باعث شده بود که گروه‌ها خط و ربط خود را مشخص کنند و متناسب با همان ارتباط خود را با انقلاب تعیین کنند. یکی از گروه‌هایی که از همان ابتدا شروع کرد جدا کردن جبهه خودش از انقلاب و مردم، همین منافقین بودند. آنها به لحاظ تفکر و نفاقی که در تفکرات التقاطی‌شان بود این کار را انجام دادند. از همان روزهای ابتدایی انقلاب هم جدا شدن‌شان آغاز شد و خود سرکرده منافقین که از زندان آزاد شد، اعلام کرد با پیروزی انقلاب، ما وضعیت بسیار حساس‌تری از سرنگونی رژیم پهلوی داریم. لذا هر چه جلوتر آمدیم عملکرد آنها نشان داد دارند به سمتی می‌روند که نمی‌خواهند با نظام جمهوری اسلامی و مردم تعامل داشته باشند. *انتخابات از مهمترین موضوعات است فارس: دهه ۶۰ سال‌های پرحادثه‌ای توسط منافقین برای ملت ایران رقم خورد. آنها در جریان وقایعی مثل انتخابات چه می‌کردند؟ هاشمی‌نژاد: یکی از مسائلی که از همان ابتدا برای جمهوری اسلامی بسیار مهم بود، بحث انتخابات بود. روزهای اول پیروزی انقلاب این موضوع مطرح شد و همچنان بعد از گذشت ۴۲ همچنان انتخابات یکی از مهمترین رویدادها، در کشور است، به خصوص انتخابات‌هایی مثل مجلس شورای اسلامی و انتخابات ریاست جمهوری. در این ایام به خاطر حساسیت‌هایی هم که وجود دارد شرایط خوبی برای زوم کردن نفاق فراهم می‌شود تا بخواهند به نظام ضربه بزنند. دلایل آن هم مشخص است، قرار است برای کشور تصمیم‌گیری جمعی شود و مردم بسیاری از موضوعات را اثبات کنند. در این ایام قرار است در رقابت‌های انتخاباتی بین نامزدها گاهی اظهار نظرهایی انجام شود که شاید در شرایط عادی گفته نمی‌شود. بنابراین تلاش ضد انقلاب این است برخی خواسته‌های خود را در دهان عوامل ضد انقلاب بگذارد و شرایطی را به وجود می‌آورد که بتوانند از این فرصت‌ها استفاده کنند. *رعب و وحشت و ناامن کردن فضای انتخابات برای عقب راندن مردم رقم می‌خورد ما همچنان شاهد فعال شدن گروهک‌ها علیه کشور و انقلاب در شرایط خاص بوده‌ایم. سال‌های قبل گروه‌های چپ در کردستان و جاهای دیگر اقدام‌های تخریبی انجام می‌دادند. آنها بعد از اینکه اعلام جنگ مسلحانه هم کرده بودند درست در ایام انتخابات کارهایی را رقم می زدند، مثلاً ترور انتحاری برای شهادت پدر من درست چهار روز پیش از انتخابات ریاست جمهوری در سال ۶۰ بود. سالی که رهبر معظم انقلاب برای اولین بار کاندید شده بودند و درست چهار روز قبل از رای گیری این اتفاق به شکل انتحاری افتاد و موجی را آغاز کرد که دقیقا مشخص است برای ایجاد رعب و وحشت و ناامن کردن فضای انتخابات و کشور و عقب راندن مردم رقم می‌خورد. حوادث تروریستی که توسط گروه‌های دیگر چه در زمان انتخابات در جهت تخریب فضای کشور و چه در حال حاضر به لحاظ پروپاگاندا های وضعیت تبلیغاتی علیه کشورمان وجود دارد. حوادثی که در انتخابات قبلی هم می‌بینیم یکدفعه هجمه‌های وسیعی از رسانه‌های خارجی علیه کشورمان انجام می‌شود.  *تلقی دشمن از مردم ایران معکوس است فارس: جنایات منافقین چه تاثیری بر حضور مردم در صحنه‌هایی مثل انتخابات داشت؟ خرابکاری منافقین برای برخی‌ها این گمانه زنی را ایجاد می‌کرد که ممکن است در حضور مردم اثر داشته باشد و در واقع تلاش منافقین بود که چنین کاری بکنند اما سرانجام میزان رأی و حضور مردم درست معکوس این خواسته بود. مثلاً ما شاهد بودیم در حادثه‌ای که در دهه ۶۰ و در حزب جمهوری اتفاق افتاد در هفتم تیر ماه، بلافاصله بعد از مدتی انتخابات ریاست جمهوری برگزار شد و شهید رجایی با رأی بسیار بالایی توانستند به ریاست جمهوری برسند و حدود ۱۶ میلیون رای بیاورند که فکر می‌کنم بی سابقه بود. در صورتی که یک سال و نیم پیش از او ابوالحسن بنی‌صدر که او هم برای رأی بالایی داشت حدود ۱۱ میلیون رأی آورد. و جالب است بعد از شهادت شهید رجایی که رهبر معظم انقلاب در مهر ماه سال ۶۰ رییس جمهور شدند بالای ۱۸ میلیون نفر به ایشان رأی دادند. این روند نشان می‌دهد که تلاش منافقین و رسانه‌های ضد انقلاب برای کمرنگ کردن حضور مردم کاملاً نتیجه عکس داشته است و تلقی دشمن از مردم ایران معکوس است. *فکر می‌کردند مردم هم نظاره‌گری بیش نیستند همچنانکه حوادث جنایتکارانه‌ای که بعدا هم اتفاق افتاد درست معکوس این قضیه را می‌دیدیم. مثلاً دشمن تصورش این بود وقتی حادثه حزب جمهوری اتفاق افتاد و ۷۲ نفر به شهادت رسیدند کشور نظام تحرکاتی خودش را از دست می‌دهد و از تعادل خارج می شود و آنها می‌توانند در این بر هم خوردن تعادل، سوار کار شوند. فکر می‌کردند مردم هم نظاره‌گری بیش نیستند. در صورتی که قضایا کاملاً چرخید و حضور گسترده مردم در همه کشور این توطئه را خنثی کرد و مراحل بعدی هم به همین شکل بود. همه اینها را که کنار هم بگذاریم متوجه می‌شویم محاسبات دشمن اشتباه از کار درمی‌آید. * آنها همیشه جنایتکارترین عنصرها در دنیا بودند فارس: چطور می‌شود کسانی که ادعای حقوق بشری دارند از چنین کسانی حمایت کنند؟ هاشمی‌نژاد: وقتی ما به حوادث ۴۰ ساله جنایات منافقین بعد از جنگ مسلحانه‌شان در خرداد ماه سال ۶۰ بر می‌گردیم تا کنون آنها همواره پشتیبان‌هایی نظیر صدام جنایتکار داشته‌اند یا در زمان‌های خاص پشتوانه‌هایی مثل آل سعود داشته‌اند. آنها همیشه جنایتکارترین عنصرها در دنیا بودند که جنایت را خیلی تئوریزه کرده‌اند و این کار را به راحتی انجام می‌دهند. اما هر جایی که مسائل حقوقی و حضور مردم مطرح است سازمان در آنجا توفیقی نداشته است. ما لیست ۱۷۰۰۰ شهید ترور را در کشور داریم. اما بنا بر اسناد موجود جاهایی مثل وزارت امور خارجه آمریکا، مثل سازمان دیده بان حقوق بشر که به صورت رسمی بعضاً و بدون هیچ ملاحظه‌ای و به خاطر دشمنی که با جمهوری اسلامی دارند کارهای زیادی مرتکب شده‌اند ما در عین حال در بحث سازمان منافقین که می‌رسد، هیچ روزنه‌ای که بخواهد نشان دهد پشت سر منافقین در مقابل جمهوری اسلامی بوده اند، پیدا نمی‌کنید. حتی زمانی که از آنها حمایت می‌کردند یعنی باید حتماً صدامی باشد که به صورت آشکار و علنی از آنها حمایت کند و یا آل سعود که باز آنها هم سعی می‌کنند با فاصله این حمایت را علنی کنند. منافقین این موضوع را به خوبی دریافته‌اند. خیلی عجیب است که اکنون عده‌ای با دیدن آن همه فجایع منافقین، به مجازات‌های دهه ۶۰ اشاره می‌کنند و از آن به اعدام‌های دهه ۶۰ یاد می‌کنند در حالی که آن موضوع مجازات منافقین بود. ‌جمهوری اسلامی تا زمانی که با جنایت منافقین مواجه نشده بود دست به اقدامی علیه آن‌ها نمی‌زد، حتی خودشان هم می‌گویند. *منافقین با اسلحه‌های گرم و با تیغ موکت‌بری مردم را به شهادت می‌رساندند فارس: اعدام‌های دهه ۶۰ در واکنش به کدام اقدامات جنایتکارانه بود؟ هاشمی‌نژاد: ما فراموش نمی‌کنیم که منافقین علاوه بر اسلحه‌های گرم با تیغ موکت بری مردم را به شهادت می‌رساندند.کاملا مشخص بود که می‌خواستند تعامل‌ها را به شکل خشونت‌آمیز در بیاورند و بروند به سمت خشن شدن. بنابراین ما با مجازات آنها مواجه بودیم. وقتی این اقدام های تروریستی را از آنها می‌دیدیم طبیعی بود که پشت سرش مجازات‌هایی رخ دهد. وقتی بمبگذاری در حزب جمهوری اسلامی رخ داد عده‌ای از آنها دستگیر و مجازات شدند. وقتی رئیس جمهور ما و نخست وزیر ما و ائمه جمعه ما را به شهادت می رساندند ما با مجازات آنها مواجه می‌شدیم. مردم کوچه و بازار صرفاً به خاطر یک عکس امام به شهادت می‌رسیدند. مثلاً یک کودک سه ساله در یک کانتینر زنده زنده سوزانده می‌شود، چرا؟ چون این کانتینر برای جهاد سازندگی بود. منافقین با این روند مشکل داشتند و جنایات فراوانی هم به این شکل انجام دادند. خوب طبیعتاً این کارها مجازات به دنبال دارد و صرف گفتن اعدام آنها، به نظر من اشتباه است.  * یک پای اطلاعاتی و عملیاتی صدام روی شانه‌های منافقین بود فارس: همکاری منافقین با صدام را چطور ارزیابی می‌کنید؟ هاشمی‌نژاد: موضوع اتحاد آنها با صدام هم وجه‌های گسترده‌ای داشت که یک بخشی از آن در داخل کشور بود. دشمن در مورد هیتلر هم چنین کاری را راه انداخت و عوامل مختلفی بود که برای انجام اقداماتش علل‌هایی جور می‌شد. این وضعیت را صدام هم نیاز داشت و بهترین ابزار در این قضایا منافقین بودند که از ابتدا دستشان با هم در دست همدیگر بود و می‌دانستند در این تقابل می‌توانند بهره‌های زیادی ببرند. صدام با آنها همکاری داشت، لذا ما شاهد بودیم یک پای اطلاعاتی و عملیاتی صدام در روی شانه‌های منافقین بود. اینکه کدام مراکز حساس کشور هستند که اگر صدمه ببینند کشور صدمه زیادی می‌بیند. یا کدام موضوعات هستند که اگر اتفاقی بیفتد نارضایتی‌های فراوانی در بین مردم به وجود می‌آورد. بمباران شهرها و تبعاتی که بعد از این بمباران‌ها برای مردم به وجود می‌آید اطلاعاتی بود که منافقین به عنوان خدمات به صدام ارائه می‌کردند و بخشی از آن‌ها همان کسانی بودند که در داخل زندان بودند و خانواده‌های آنها بعضا خارج از زندان کارهایشان را پیش می‌بردند. که بارها خود سازمان منافقین در اسناد و مدارک شان به آن اشاره کردند. لذا وقتی ما به سال ۶۰ نگاه می‌کنیم با یک مشت خائن وطن فروش در زمان جنگ مواجه هستیم. می‌دانید که قواعد کشورها، هر چقدر هم خود را بسیار دموکرات بدانند در زمان جنگ رویکردشان متفاوت می‌شود و این یک موضوع طبیعی است. کشور فرانسه که هیچ مدل اعدامی در آن وجود ندارد، حتی اگر کسی نصف فرانسه را قتل عام کند، اما در زمان جنگ این قضیه متفاوت می‌شود و ۱۰۰ نفر از جاسوس‌های فرانسه اعدام می‌شوند، چون در شرایط جنگی به کشور خیانت کردند. این در همه کشورها مرسوم است. منافقین یک عده زیادی از افرادشان را قرار داده بودند برای جمع آوری اطلاعات برای اینکه بازتاب و جنایات صدام را جمع‌آوری کنند. *تبیین صحیح تاریخ انقلاب اسلامی مغفول مانده فارس: چطور می‌شود جنایات منافقین را وارونه جلوه داد؟ هاشمی‌نژاد: با گذشت سی سال و درست تبیین نشدن موضوعات و سبب شده است کسانی که دست در جنایت‌ها و خیانت‌های فراوان داشتند، آنهم کنار صدام و علیه مردمشان کار کردند، حالا ادعای بی‌گناهی کنند. آنها از این غفلت مسئولان استفاده کردند می‌خواهند حالا که دو نسل عوض شده و ممکن است اطلاعات کمی داشته باشند، از آن ماجرا به نفع خود علیه کشور استفاده کنند چرا که دستاویز دیگری ندارند و متاسفانه اتفاق بد این است که بر اثر کار نکردن روی این موضوعات و درست تبیین کردن تاریخ انقلاب اسلامی سبب شده است که یکی دو نسل چندان آشنایی با پیشینه کشور خود در دو سه دهه گذشته نداشته باشند و از طرف دیگر کسانی که این سوابق را دارند و آگاهی کامل دارند در شرایط خاص تلاش می کنند همین حرف‌ها و همین مطالب ناسنجیده را استفاده کنند برای رقابت‌های سطحی و سخیف انتخاباتی که خیلی هم زود گذر است. این ایام یک فرصت و دریچه برای دشمن فراهم می‌کند که از بین صحبت‌های سیاستمداران، برای خودشان سوژه انتخاب کنند که بتوانند اقدامات بعدی را روی این موضوع استوار کنند. جای تاسف دارد که سیاستمداران ما در این قضایا حواسشان نیست. امیدواریم این اتفاق‌ها و بحث‌های انتخاباتی کاندیداها از منافع ملی کشور فراتر نرود و بحث‌های انتخاباتی زودگذر و کوتاه‌ مدت انتخاباتی را به هر قیمتی پیش ببرند. زیرا این صحبت‌ها به لحاظ اینکه از افراد موثر در جامعه سر می‌زند گاهی تأثیرات عمیقی در جامعه می‌گذارد و گاهی تاثیرات زیادی روی افرادی می‌گذارد که هیچ آشنایی با این شرایط نداشتند. *توهم دشمن! رسانه‌ها خیلی می‌توانند کمک کننده باشند. ما در دهه اول انقلاب شاهد این بودیم که اقدامات جنایتکارانه به صورت خیلی آشکار و واضح و بدون هیچ پرده پوشی انجام می‌شد. تلقی دشمن این بود که کشور در حال جنگ است و تجربه کشور داری در مسئولین وجود ندارد و محاصره اقتصادی هم هستیم. همه دنیا چه شرق و چه غرب دارند به صدام کمک می‌کنند و به لحاظ نظامی و قدرت نظامی می‌توان جمهوری اسلامی را از پای درآورد و مردم را به عقب راند. *کشور توانست با همه مشکلات قوی‌تر هم شود دیدیم که همه جنایت‌ها را به صورت آشکار انجام می‌دادند، بمبی که در میدان امام جلوی ساختمان بزرگ مخابرات کار گذاشتند، ۳۰۰، ۴۰۰ نفر به شهادت رسیدند و حفره بزرگی آنجا ایجاد شد و هیچ ابایی هم نداشتند از کشتن مردم کوچه و بازار و افراد موجه. آنها برای عقب راندن مردم از صحنه حضور فیزیکی این نوع اقدامات را انجام می دادند بدون اینکه نگران بعد از آن قضایا باشند. اما کشور توانست به آنها غلبه کند و حتی قوی‌تر هم شود. برای همین دشمن به جنگ نرم که در تاریخ هم نشان داده این گونه جنگ موثرتر بوده است، روی آورد. این که وقایع را وارونه جلوه دهند و تاریخ را جعلی تعریف کنند. چرا که کارهای خشن باعث می‌شود مردم متحد شوند و همانطور که در جنگ همه با هم متحد شدند و این پیروزی‌ها را به وجود آوردند.   * ۳۰۰ آدرس فیک پیدا کردیم فارس: در جنگ نرم عملکرد منافقین در دشمنی با نظام اسلامی چگونه است؟ هاشمی‌نژاد: ما در بنیاد هابیلیان با رصدی که کردیم حدود ۳۰۰ آدرس فیک پیدا کردیم که هیچ کس پشت سر آن نبود و ربات بودند، این آی‌دی‌ها متعلق به منافقین بودند و روزانه مطالب خشونت بار را منتشر می‌کردند و به صورت اتوماتیک مطلب تولید می‌کردند. با نامه‌نگاری‌های هم که با مسئولین نرم‌افزارهای خارجی کردیم این آیدی‌ها بسته شد. *تصور اینکه کسی بخواهد به لحاظ نظامی بر کشور ما فائق بیاید کودکانه است تصور اینکه کسی بخواهد به لحاظ نظامی بر کشور ما فائق بیاید خیلی کودکانه است. همانطور که شاهد بودیم خشن‌ترین چهره ضد ایرانی که در آمریکا می‌توانست سر کار بیاید رئیس‌جمهور شد و در همین منطقه ما شاخش را شکستیم. اگر هر جای دیگری بود پیش‌بینی جنگ و تقابل نظامی می‌شد اما او این کار را به سمت دیگری برد و بزدلانه فرمانده سپاه قدس را در خاک کشور دیگری به شهادت رساند. همه اینها نشان می‌دهد که جمهوری اسلامی ایران قدرتی بلامنازع دارد. منافقین در جعلی نشان دادن وقایع تبحر دارند. عوامل خود را طوری شستشوی مغزی می‌دهند که فرد ۲۰ سال یا ۳۰ سال خانواده خودش را نبیند و وقتی بعد از سه دهه خانواده‌اش برای دیدن او پشت دیوارهای پادگان اشرف می‌روند می‌گویند اینها مزدوران جمهوری اسلامی ایران هستند. منافقین تلاش دارند افراد خود را اینگونه نگه دارند و روش‌شان این است. آنها می‌خواهند حافظه تاریخی ملت ایران را هم پاک کنند و رهبر معظم انقلاب نسبت به این موضوع هم هشدار دادند که دشمن تلاش دارد نقاط درخشان ما را معکوس جلوه دهد. برخی مسئولین همسو و در مدار منافقین شعار عدم شرکت در انتخابات سر می‌دهند فارس: ردپای دشمنان انقلاب را در داخل کشور چطور می‌بینید؟ هاشمی‌نژاد: شواهدی وجود دارد که اکنون هم منافقین مانند دهه اول انقلاب می‌توانند به مسئولین ما نفوذ کنند همانطور که بنی صدر طعمه آنها شد. همین الان هم داریم افرادی که جزو مسئولین جمهوری اسلامی ایران بودند و دقیقاً همسو و در مدار منافقین دارند شعار عدم شرکت در انتخابات را سر می‌دهند. این همسویی و همراهی به این معناست که مواضع آنها با هم یکی است. در سال ۸۸ که آن فتنه رخ داد خانم مریم رجوی به صراحت گفت آقای کروبی و آقای موسوی ما با جمهوری اسلامی هیچ حرفی غیر از آنچه شما می‌گویید نداشتیم و حرف ما هم دقیقاً همین هست که شما می گویید، ما سال ۶۰ آغاز کردیم و شما سال ۸۸ شروع کردید. در انتخابات پیش رو هم افرادی مردم را تشویق می‌کنند به عدم شرکت در انتخاب که دقیقاً همان چیزی است که سال‌ها منافقین به دنبال آن هستند و سرکرده منافقین بیانیه‌ای صادر کرد و همین موضوع را خواست. در این شرایط کاندیدایی که می‌خواهد مسئولیت در جمهوری اسلامی بپذیرد باید خطوط و جریانات دشمن را بداند. باید بداند چه کسانی دستشان تا در خون مردم جمهوری اسلامی آلوده است. فارس: عده‌ای از مردم ممکن است با تغییر موضع کسی که روزی در نظام جایگاه خوبی داشته، دچهر سردرگمی در انتخاب راه درست شوند. در تاریخ ۴۰ ساله انقلاب چنین تجربیاتی وجود دارد؟ ما باید تلاش کنیم افراد را به خاطر مواضع شان بشناسیم نه به خاطر خودشان و حق را صرفاً با افراد محک بزنیم. خیلی از انتخاب‌های ما می‌تواند سنگ محک مهمی باشد و بتوانیم در شرایط حساس تشخیص دهیم این که دشمن دارد در چه مداری حرکت می کند. و برخی از این افراد که در داخل هستند چگونه آنها را همراهی می کنند. همانطور که ما در تاریخ انقلاب داشته ایم عده ای مفسر قرآن و یا معلم اخلاق بودند هم پایشان لغزیده و از مدار انقلاب و جمهوری اسلامی خارج شده‌اند. انتهای پیام/",
    "label": "فرهنگ"
  },
  {
    "text": "عنوان: اینجا کام دیابتی‌ها هم شیرین می شود/قنادی ای به قدمت یک قرن+ فیلم\nخلاصه: لا به لای مغازه های لاستیک فروشی،‌ ماهی فروشی و ابزار فروشی، شیرینی فروشی ای به قدمت یک قرن جا خوش کرده، جایی که هنگام گذر از آن بوی شیرینی و عطر وانیل مشامتان را قلقلک می دهد.\nمتن: خبرگزاری فارس؛ سعیده اسدیان: اینجا چهارراه سرچشمه است،‌ محله ای در قلب بافت قدیمی پایتخت که در هیاهوی ساخت و سازهای مدرن، همچنان حال و هوای سنتی خود را حفظ کرده است. جایی که لا به لای مغازه های لاستیک فروشی،‌ ماهی فروشی و ابزار فروشی اش، شیرینی فروشی ای به قدمت یک قرن جا خوش کرده، مغازه ای در سمت چپ خیابان مصطفی خمینی با تابلویی بزرگ که روی آن نام «قنادی بهار» حک شده و هنگام گذر از آن بوی شیرینی و عطر وانیل مشامتان را قلقلک می دهد.  شیرینی هایی به قدمت یک قرن این قنادی در سال  1307 توسط حاج اکبر ماها تأسیس و در سال 1317 به صورت رسمی و به عنوان یک شیرینی فروشی معروف شناخته شد،‌ پس از فوت حاج اکبر این قنادی به پسران او یعنی حاج غلامرضا،‌ حاج علی و حاج حسین رسید که در حال حاضر فقط حاج حسین در قید حیات است. آخرین بازسازی آن 20 سال پیش صورت گرفته، کسی به طور دقیق علت نامگذاری قنادی «بهار» را نمی داند اما فرضیه ها مبنی بر نزدیکی آن به میدان بهارستان بوده، چون غیر از این نه نام فرزندی بهار بوده و نه حتی شروع به کار قنادی در فصل بهار بوده است.  شیرینی معروف «پادرازی» که این روزها در بسیاری از شیرینی فروشی های پایتخت می بینیم، در قنادی بهار جان گرفت و از همین جا به قنادی های دیگر رسید. در ماه رمضان عطر گلاب و زعفران خالص صف طرفداران زولبیا و بامیه را در جلوی قنادی طویل تر می کند تا جایی که گاهی ساعت کاری این شیرینی فروشی را به 12 شب می کشاند. باقلواهای 65 ساله پیرمردِ قناد امروز نهم فروردین ماه 1400 است، همزمانی نوروز با نیمه شعبان باعث شده قنادی شلوغ تر از همیشه باشد، به محض ورود به مغازه کیک های خوش رنگ و لعاب ویترین جلوی در نظرم را جلب می کند.  روی به رویم مردی میانسال در حال وزن کشی جعبه های شیرینی است، یخچال شیرینی های خشک تقریباً خالی شده، خانمی به دنبال نان خامه ای و شیرینی آلمانی ویترین ها را برانداز می کند. بوی شیرینی هوش از سرم پرانده و بی صبرانه منتظرم تا وارد آشپزخانه ای شوم که سینی های شیرینی از آنجا بیرون می آید. حسین ملکان، مدیر تولید شیرینی فروشی به استقبالم می آید تا با هم سری به سالن تهیه شیرینی های خشک بزنیم، از پله ها پایین می روم و وارد محوطه ای می شوم که حدود 10 نفر در آنجا مشغول تهیه شیرینی هستند،‌ پیرمردی گوشه سالن  در حال تهیه باقلواست،‌ گوش هایش کمی سنگین است و صدای دستگاه های شیرینی پزی هم مزید بر علت شده تا بلندتر صحبت کنم.  می پرسم چند سال است مشغول این کار هستید که در پاسخ می گوید: «65 سال است که باقلوا درست می کنم و حدود 40 سال است که در اینجا مشغول به کار هستم.» بعد کمی از مواد باقلوا را کف دستم می ریزد و با چشیدنش انگار که تمام وجودم شیرین می شود. از لطیفه و ناپلئونی تا نخودچی و سپه سالاری گوشه دیگری سه نفر از پرسنل مشغول تهیه شیرینی شکری هستند، مرد میانسالی در حال قیف زدن شیرینی های برنجی روی سینی فر است و پسر جوانی پشت سرش سیاهدانه ها را روی شیرینی می ریزد.  به شیرینی های داخل فر نزدیک می شوم و حرارت و بوی خوشی به صورتم می خورد،‌ در راهرویی دیگر دو نفر از شیرینی پزهای قدیمی قنادی مشغول تهیه شیرینی محبوب و خوشمزه ای به نام «نخودچی هستند. فرآیند تهیه شیرینی ها برایم جذاب است، از ملکان در خصوص انواع شیرینی های تهیه شده در این قنادی سؤال می کنم که می گوید: «قنادی بهار از دو سالن شیرینی تر و کیک و سالن شیرینی خشک تشکیل شده، ضمن اینکه در قسمتی جداگانه به نام «نان چینی» شیرینی ها داخل جعبه قرار می گیرند.  ما در اینجا انواع و اقسام شیرینی های تر و خشک را داریم، از کیک تولد، شیرینی لطیفه، ناپلئونی‌، رولت و نان خامه ای گرفته تا دانمارکی، پاپیونی، زبان، پادرازی، بیسکوئیتی، نخودچی، برنجی،‌ آلمانی و سپه سالاری. همچنین انواع کیک های تازه مثل کیک یزدی، کیک شیرازی، کیک زعفرانی و کیک هویج هم عرضه می شود،‌ ضمن اینکه یک نوع شیرینی مختص قنادی به نام شیرینی تسمه ای یا کنجدی داریم که با انواع مغزها تهیه و داخل آن با ارده پُر می شود.»  کرونا رمق شیرینی فروشی ها را کشید ملکان با بیان اینکه این قنادی علاوه بر چند شعبه در تهران،‌ یک شعبه هم در کاظمین عراق دارد، می گوید: « ما در اینجا حدود 70 نیروی مستقیم و به طور تقریبی 20 نیروی غیر مستقیم داریم،‌ آشپزخانه از 8:30 صبح تا 17 فعال است البته در مواقعی که سفارش ها زیاد باشد یا ایام عید تا 9 شب هم کار می کنیم. فروشگاه هم از 8صبح باز است و در برخی مناسبت ها تا ساعت 1 بامداد هم در حال پاسخگویی به مشتریان هستیم. وی از تأثیر کرونا بر کسب و کارشان می گوید: «تا قبل از کرونا ما روزی 3 تا 4 عروس وداماد داشتیم که برای انتخاب کیک و شیرینی به ما مراجعه می کردند اما الان شاید ماهی 2 نفر برای سفارش عقد و عروسی به اینجا بیایند.  هیأت های مذهبی هم یکی دیگر از مشتریان ما بودند که با تعطیلی شان رونق کار ما هم کمتر شد، وقتی عروسی و شادی نباشد شیرینی فروشی ها جان ندارند، ما سال سختی را طی کردیم و امیدواریم امسال با پایان کرونا مراسم جشن و شادی بیشتر شود. اینجا دنیای تجربه است مدیر تولید این شیرینی فروشی از دنیای تجربه در این قنادی می گوید: «هر نیرویی که وارد مجموعه ما می شود تا زمانی که خودش توان داشته باشد اینجا کار می کند حتی بعد از بازنشستگی،‌ به همین جهت ما اینجا پرسنل قدیمی زیاد داریم، مثلاً در بخش ترسازی نیرویی با سابقه 45 سال داریم یا در بخش شیرینی های خشک نیرویی داریم که بیش از 50 سال سابقه کار دارد،‌ این افراد دنیای تجربه هستند که ما تلاش می کنیم از آن ها استفاده کنیم. به همین جهت هم متد شیرینی پزی در اینجا نسبت به سال های اولیه تغییری نکرده است.» ملکان رمز موفقیت در این شیرینی فروشی را استفاده از مواد اولیه مرغوب و قیمت مناسب شیرینی ها می داند و می گوید: «کسی اجازه ندارد مواد اولیه درجه دو را وارد مغازه کند،‌ تمامی مواد اولیه ابتدا امتحان می شوند و در صورتی که کیفیت لازم را نداشته باشند آنها را برگشت می زنیم.»  کام دیابتی ها شیرین شد وی یکی از اتفاقات خوب در این قنادی را تهیه شیرینی برای افراد دیابتی می داند: «ما اولین مبدع شیرینی های بدون قند هستیم، اینجا تمام شیرینی های موجود هم تر و هم خشک به صورت رژیمی هم عرضه می شود،‌ در حال حاضر این شیرینی ها در شعبه مرکزی موجود است و پس از تعطیلات نوروز در سایر شعب هم عرضه خواهد شد. ما در این روش،‌ ایزومالت را جانشین شکر کرده ایم، این شیرینی ها تأثیری روی انسولین خون ندارد، اثر تخریبی روی دندان ها نمی گذارد و به علت کالری کم افزایش وزن ایجاد نمی کند.» در ادامه ویدیویی کوتاه از این شیرینی فروشی را می بینید: انتهای پیام/",
    "label": "تفریح و نشاط"
  },
  {
    "text": "عنوان: استکی: اردوهای مشترک با کشورهای قدرتمند بوکس کم داریم\nخلاصه: سرمربی تیم ملی بوکس بزرگسالان کشورمان گفت: اگر می‌خواهند بوکس ایران در بازی‌های المپیک حرفی برای گفتن داشته باشد، برنامه‌های‌مان را انجام بدهند.\nمتن: علیرضا استکی در گفت‌وگو با خبرنگار ورزشی خبرگزاری فارس در خصوص آغاز دور جدید اردوی تیم ملی بوکس، اظهار داشت: اردوی مرحله هفتم‌‌مان از 25 دی ماه با دو بوکسور المپیکی و شش ملی‌پوش شروع می‌شود و تا 18 بهمن ماه ادامه دارد. در هفته آخر این اردو هم با تیم ملی بوکس بزرگسالان سوریه از 4 تا 18 بهمن ماه یک اردوی مشترک خواهیم داشت. وی در پاسخ به این سوال که از لحاظ کیفی تیم ملی بوکس سوریه چطور تیمی است، عنوان کرد: اردوی مشترک با سوریه اولین اردو است و روبرو شدن  با بوکسورهای سوری می تواند برای ملی‌پوشان کشورمان خوب باشد. سوریه همیشه یکی از قدرت‌های کشورهای عربی، مثل بوکس اردن بوده و حرف برای گفتن دارد. بوکسورهای سوریه محکم و مدعی در سبک وزن و سنگین وزن هستند. سرمربی تیم ملی در مورد ورود بوکسورهای جدید به اردو هم گفت: مسابقات انتخابی‌ در مرحله‌های قبل گذاشتیم تا نفرات دوم مدنظرمان از لحاظ فنی خودشان را نشان دهند و به کادر فنی تحمیل کنند. در آغاز هر مرحله از اردوهای‌مان به فدراسیون بوکس اعلام می‌کنیم تا نفرات منتخب استان‌ها را وارد اردو ‌کنند. این منتخبین استانی 24 ساعت قبل از شروع اردو، با کسانی که در اردو هستند مسابقه می‌دهند. اگر نسبت به فردی که در اردو حضور دارد برتری بیشتری داشته باشد، جای آنها در تیم ملی  تغییر می‌‌کند. استکی در خصوص رقابتهای انتخابی وزن 91 کیلوگرم، تاکید کرد: در مرحله هفتم اردو، بازیکن برتر وزن 91 کیلوگرم با برگزاری مسابقه انتخابی مشخص می‌شود. به خاطر همزمانی با اردوی مشترک سوریه، بوکسور برتر وزن 91 کیلوگرم در اردوی مرحله هشتم در تمرینات شرکت خواهد کرد. وی با اشاره به اینکه برای آمادگی هر چه بهتر، درخواست اردوهای مشترک و تدارکاتی داریم، یادآور شد: اردوهای مشترک با کشورها قدرتمند بوکس کم است. درخواست داده‌ایم تا با کشورهای درجه یکی مثل ازبکستان، قزاقستان، کوبا و ایتالیا اردوی تدارکاتی داشته باشیم و حتما تورنمنت هم نیاز داریم. اگر می‌خواهند بوکس ایران بهتر از دوره قبل بازی‌های المپیک ظاهر شود قطعا برنامه‌های‌مان را انجام بدهند تا در این بازی‌های مهم حرفی برای گفتن داشته باشیم. سرمربی تیم ملی بوکس خاطرنشان کرد: شش مرحله اردوی آماده‌سازی‌ خوب را پشت سر گذاشتیم همه چیز طبق برنامه‌ریزی جلو رفته است. وزارت ورزش و جوانان کمیته ملی المپیک با بوکس همدل شدند که از این بابت از مسعود سلطانی‌فر و سیدرضا صالحی ‌امیری تشکر می‌کنم. بوکسورهای کشورمان نیز باید قدر این همدلی را بدانند و  تلاش‌شان را بیشتر کنند تا بتوانیم چند سهمیه‌ دیگر جهت شرکت در بازی‌های المپیک توکیو بگیریم. سپس باید در کسب مدال این بازی‌های مهم کوشا و فعال باشند. انتهای پیام/",
    "label": "ورزشی"
  },
  {
    "text": "عنوان: حمایت از بازی‌های برتر موبایلی ایرانی و کمک به انتخاب مخاطبان\nخلاصه: پویش نوروزی «بازینو» با شعار «سال نو، بازی نو» برای نخستین‌بار به همت بنیاد ملی بازی‌های رایانه‌ای و با هدف حمایت از بازی‌های موبایلی برتر ایرانی کار خود را از اول فروردین 1400 آغاز می‌کند و کاربران با نصب و انجام این بازی‌ها علاوه بر شرکت در یک فضای رقابتی، شانس دریافت جوایز ویژه‌ای را که برای آن در نظر گرفته شده را نیز خواهند داشت.\nمتن: به گزارش خبرگزاری فارس، سید صادق پژمان مدیرعامل بنیاد ملی بازی‌های رایانه‌ای با اشاره به اینکه در این پویش نوروزی 25 بازی پرطرفدار به کاربران معرفی می‌شوند، گفت: در پویش نوروزی «بازینو» که تا 20 فروردین ادامه خواهد داشت، بازی‌های موبایلی منتخب ایرانی به طور گسترده از طریق بستر دیجیتال در معرض انتخاب کاربران در سراسر ایران قرار گرفته تا آنها بتوانند به سادگی این بازی‌ها را نصب کرده و از طریق تلفن همراه به دو صورت انفرادی و گروهی در ایام تعطیلات نوروز این بازی‌ها را انجام دهند و لذت حضور در یک فضای رقابتی سالم از طریق بازی را تجربه کنند. مدیرعامل بنیاد ملی بازی‌های رایانه‌ای افزود: در تعطیلات نوروزی سال 1400 نیز مانند سال 1399 به‌دلیل شرایط شیوع ویروس کرونا مجبور به رعایت دستورالعمل‌های ستاد ملی مبارزه با کرونا و پرهیز از سفر و ماندن درخانه جهت قطع زنجیره انتقال کرونا هستیم. از طرفی تجربه یک سال اخیر نشان داد که استقبال ازانجام بازی در میان مردم بسیار بیشتر از گذشته شده است. وی ادامه داد: آمارها نشان می‌دهد که بازار بازی‌های موبایل در دنیا در دوران شیوع کرونا همزمان با افزایش میزان استفاده‌ مصرف‌کننده‌ها، با رشد بیش از ۷۷ میلیارد دلاری درآمد در سال 2020 مواجه شده است. در پژوهش مرکز تحقیقات بازی‌های دیجیتال (دایرِک) نیز که به بررسی وضعیت شرکت‌های بازی‌سازی ایران در شرایط شیوع ویروس کرونا پرداخته شده، تعداد نصب بازی‌ها توسط کاربران در مجموع 59 درصد افزایش یافته است. از این رو بنیاد ملی بازی‌های رایانه‌ای با رویکرد غنی سازی اوقات فراغت خانواده‌ها در ایام تعطیلات نوروز و از سوی دیگر حمایت از کسب وکار بازی‌سازان ایرانی و رونق تولید داخلی سازوکار اجرای این پویش نوروزی را طراحی کرده است. پژمان گفت: بازی‌های شرکت‌کننده در این پویش جزء بازی‌های باکیفیت ایرانی هستند و تلاش ما این است که با معرفی این بازی‌ها و بازی‌سازان آنها،  انگیزه‌های تولید بازی‌های بیشتر را در آنها تقویت کنیم. مدیرعامل بنیاد تصریح کرد: در طراحی این پویش از ابزارهای بازاریابی دیجیتال حوزه بازی استفاده شده است تا کسانی‌که کاربر اپلیکیشن‌های موبایلی و رسانه‌های اجتماعی هستند، از تبلیغات معرفی بازی‌ها در این بسترهای تعاملی استفاده ‌کنند. همچنین کاربران شبکه‌های اجتماعی از طریق این شبکه‌ها با بازی‌های این پویش آشنا می‌شوند و امکان دسترسی و نصب بازی‌ها برایشان فراهم است. وی با اشاره به طراحی سایت پویش بازینو با عنوان «bazino1400.ir» که کار خود را چند روز قبل از شروع پویش آغاز می‌کند، افزود: کاربران از طریق این سایت می‌توانند به بازی‌های این پویش دسترسی داشته باشند و آنها را دانلود کنند. مدیرعامل بنیاد همچنین گفت: 25 بازی در این پویش شرکت داده شده‌اند و نکته قابل اهمیت درباره این پویش این است که 8 بازی، بازی‌های جدیدی هستند که در بهمن و اسفند 1399 منتشر شده‌اند. سایر بازی‌ها جزء بازی‌های پرمخاطب و با نصب بالا هستند و به ‌تازگی به‌ روزرسانی شده‌اند. هدف ما این است که با این پویش کاربران بیشتری جذب این بازی‌های مناسب ایرانی شوند. وی در خصوص ژانر بازی‌های پویش بازینو نیز گفت: بازی‌هایی با سبک‌های متنوع و متناسب با سلایق مختلف کاربران اعم از ورزشی، کلماتی، پازل، استراتژی و رانندگی در این پویش شرکت کرده‌اند. از سویی دیگر امکان رقابت آنلاین در برخی از این بازی‌ها نیز وجود دارد و خانواده‌ها در فضایی خانوادگی و در شرایط کرونایی که مجبور به در خانه ماندن هستند، می‌توانند از رقابت آنلاین در این بازی‌ها لذت ببرند و در کنار هم سرگرم شوند. انتهای پیام/",
    "label": "تفریح و نشاط"
  },
  {
    "text": "عنوان: یوفا گلزنان ایرانی در لیگ قهرمانان را معرفی کرد/آزمون با 4 گل صدرنشین+عکس\nخلاصه: توئیتر رسمی لیگ قهرمانان اروپا به معرفی گلزنان ایرانی در تاریخ این رقابت ها پرداخت.\nمتن: به گزارش خبرگزاری فارس، توئیتر رسمی لیگ قهرمانان اروپا به مناسبت گلزنی مهدی طارمی، مهاجم ایرانی پورتو مقابل یوونتوس در لیگ قهرمانان اروپا به معرفی گلزنان ایرانی تاریخ این رقابت ها پرداخت. در لیست معرفی شده توئیتر رسمی یوفا، سردار آزمون مهاجم زنیت سن پترزبورگ با زدن 4 گل صدرنشین بهترین گلزنان ایرانی تاریخ لیگ قهرمانان اروپا به شمار می آید. سردار به تیم های بزرگ اروپایی مثل بایرن مونیخ و اتلتیکو گلزنی کرده است. علی دایی با زدن 3 گل در رده دوم ایستاد. مهدی مهدوی کیا با زدن 2 گل به همراه هامبورگ در رده سوم قرار گرفت. علی کریمی و مهدی طارمی هم با زدن یک گل به ترتیب در رده چهارم و پنجم گلزنان تاریخ لیگ قهرمانان اروپا قرار گرفتند.  انتهای پیام/",
    "label": "ورزشی"
  },
  {
    "text": "عنوان: همه چیز درباره هواپیمایی ماهان\nخلاصه: از پر طرفدارترین و قدیمی ترین هواپیمایی های ایران، ایرلاین ماهان ایر است. این هواپیمایی انتخاب بسیاری از مسافرانی است که با خرید بلیط هواپیما سفر می کنند.\nمتن: هواپیمایی ماهان روزانه به ۵۲ مقصد در سراسر دنیا پرواز دارد. ممکن است نام این هواپیمایی را زیاد شنیده باشید یا حتی تجربه سفرهایی هوایی با این ایرلاین را داشته باشید. ماهان ایر یکی از ایرلاین های موفق ایرانی است که به ویژه در پروازهای خارجی، جزو برندهایی به شمار می‌رود که می‌توان بلیط ارزان را از آنها خریداری کرد. بنابراین ممکن است که بخواهید بیشتر درباره این ایرلاین و نحوه گسترش و محبوب شدن آن بدانید. تاریخچه ماهان ایر این شرکت هواپیمایی، فعالیت خود را از سال ۱۳۷۱ و در سال ۱۳۷۲ پروازهای خود را آغاز کرد. در آن زمان ماهان ایر اولین شرکت خصوصی هواپیمایی محسوب می شد. شرکت هواپیمایی ماهان، تحت نظر سازمان هواپیمایی کشوری فعالیت می کند و موسسه خیریه مولی الموحدین از سهام داران اصلی این شرکت است. نام این شرکت الهام گرفته شده از شهر تاریخی ماهان در استان کرمان است. اگر بخواهیم مهمترین تحولات فنی و توسعه ماهان ایر را در گذر زمان بررسی کنیم، به چنین روندی خواهیم رسید: در سال ۱۳۷۸ اولین هواپیمای ایرباس ای ۳۰۰ به ناوگان ماهان ایر پیوست. در سال ۱۳۷۹ شرکت ماهان به عضویت در انجمن بین المللی حمل و نقل هوایی درآمد. در سال ۱۳۸۰ هواپیماهای پیشرفته ایرباس ای ۳۱۰ وارد این شرکت شدند. این هواپیماها باعث تقویت ناوگان و بالا رفتن توان شرکت برای پرواز های دوربرد به مسیرهای خاور دور شدند. در ادامه در سال ۱۳۸۱ مقاصد جدید پروازی به شبکه پروازی این شرکت اضافه شدند. سال ۱۳۸۳ نیز، سال راه اندازی مسیر بیرمنگام در انگلستان بود. این مقصد دومین مقصد اروپایی هواپیمایی ماهان بود. در سال ۱۳۸۴ وارد شدن ۴ فروند ایرباس ای ۳۲۰ شرکت ماهان را به تنها شرکت هواپیمایی دارنده ناوگان مدرن هواپیمایی تبدیل کرد. پروازهای شرکت ماهان به مقاصد منچستر و لاهور در پاکستان در سال ۱۳۸۵ آغاز شد. در سال ۱۳۸۶ این شرکت پروازهای خود به دبی را به دو بار در روز افزایش داد و از آن پس پرواز به بانکوک را به صورت روزانه انجام داد. سال ۱۳۸۹ پرواز مستقیم از تهران به آلماتی در قزاقستان افتتاح شد. پروازهای مستقیم از تهران به شانگهای و از اصفهان به استانبول در سال ۱۳۹۰ انجام شدند. در سال ۱۳۹۱ افزایش پروازها به اربیل عراق و آنکارا ترکیه در نتیجه افزایش تعداد ناوگان های شرکت به ۴۵ هواپیما انجام شد. سال ۱۳۹۲ سال شروع پروازهای این شرکت به کویت از شیراز و تهران بود. در سال ۱۳۹۴ بیش از 5 میلیون و چهارصد هزار مسافر توسط شرکت هواپیمایی ماهان جابجا شدند که از این تعداد حدود دو میلیون و چهارصد هزار نفر پرواز های بین المللی داشتند. سال ۱۳۹۵ پروازهای ماهان به کیف، کپنهانگ، پاریس و مسکو شروع شد و همچنین سیستم دریافت کارت پرواز از طریق سایت ماهان راه اندازی شد. سال ۱۳۹۶ سال شروع پروازهای مستقیم به بارسلون اسپانیا، لاهور پاکستان و باکو بود. در ادامه موفقیت های این شرکت در سال ۱۳۹۷ موفق به کسب رتبه پنجم در مراسم انتخاب شرکت های هواپیمایی مشغول عملیات در فرودگاه دبی با انجام سه پرواز روزانه شد. همچنین در همین سال تعداد پروازهایش را به استانبول، میلان، قشم و مشهد افزایش داد.  کلاس های پروازی هواپیمایی ماهان کلاس های پروازی داخلی و خارجی ماهان شامل دو گروه تجاری و معمولی می شوند. کلاس تجاری پروازهای داخلی: در این کلاس پروازی، از مسافران با غذاهای ایرانی و بین المللی پذیرایی می کنند. فضای مناسبی را برای استراحت افراد ایجاد می کند و از طرفی، فضای کافی بین صندلی ها وجود دارد که راحتی و آسایش را برای مسافران به ارمغان می آورد. کابین هواپیما مجهز به تلویزیون های ۴۲ اینچی است که برای سرگرمی مسافران در حین سفر تعبیه شده اند. کلاس معمولی پروازهای داخلی: کلاس معمولی پروازهای داخلی ماهان ایر نسبت به دیگر شرکت های هواپیمایی فضا و راحتی بیشتری را در اختیار مسافران قرار می دهد. کلاس تجاری پروازهای خارجی: این کلاس پروازی نیز برای پذیرایی از غذاهای مختلف ایرانی و بین المللی استفاده می کند. کیف بهداشتی، وسایل آرایشی و تحریری، پتو و بالش ضدعفونی و بسته بندی شده و هدایایی برای سرگرمی کودکان از مواردی هستند که در این کلاس پروازی در اختیار مسافران قرار می گیرند. از دیگر امکانات آن می توان به تلویزیون های ۴۲ اینچی در کابین ها اشاره کرد. کلاس معمولی پروازهای خارجی: در این کلاس پروازی نیز مانند بقیه کلاس ها فضای زیاد و مناسبی برای مسافران به نسبت دیگر شرکت های هواپیمایی فراهم گردیده و پذیرایی و بقیه موارد نیز مانند دیگر کلاس های پروازی است.  مقصد های پروازی ماهان ایر مقصد های داخلی: پروازهای ماهان از تهران به مشهد، کرمان، اهواز، ایرانشهر، بندرعباس، بیرجند، خرم آباد، رفسنجان، شیراز، کرمانشاه، زابل، زاهدان، قشم، ساری، سنندج و سیرجان پروازهای ماهان از کرمان به مشهد و تهران پروازهای ماهان از قشم به تهران، اصفهان و کرمان پروازهای ماهان از ساری به مشهد و تهران پروازهای ماهان از بندرعباس به مشهد، تهران و تبریز پروازهای ماهان از مشهد به تهران، ساری، کرمان، اهواز، بندرعباس، اصفهان، زنجان و کیش مقصد های خارجی: پروازهای خارجی ماهان از تهران به دبی، جده، نجف، کویت، کابل، اربیل، آلماتی، وارنا، دهلی، کوالالامپور، شانگهای، گوانگجو، استانبول، آنکارا، دوسلدورف، میلان، مسکو وسنت پترزبورگ پروازهای خارجی ماهان از دبی به تهران، قشم، مشهد و لار پروازهای خارجی ماهان از کویت به تهران، مشهد و شیراز پروازهای خارجی ماهان از مشهد به دبی، نجف، کویت، بیروت، دمشق، جده، دمام واستانبول  چه طور بلیط ماهان ایر ارزان را خریداری کنیم؟ ماهان ایر یکی از شرکت های هواپیمایی ایرانی است که دارای هواپیماهای با کیفیت و امکانات رفاهی خوبی در مقایسه با خیلی از ایرلاین های ایرانی است. همین موضوع موجب شده تا سطح قیمت های پروازهای ماهان نسبت به بیشتر هواپیمایی‌های داخلی، بیشتر باشد. از سوی دیگر، همین سطح خدمات ممکن است در مقابل خدمات و امکانات ایرلاین های خارجی، کاملا معمولی به نظر برسد. در نتیجه پروازهای خارجی ماهان در مقایسه با هواپیمایی هایی مانند قطر، ترکیش و امارات، بسیار ارزان و مقرون به صرفه است. یعنی پروازهای داخلی ماهان گرانتر از دیگر ایرلاین های داخلی و پروازهای خارجی ماهان ارزانتر از شرکت های هواپیمایی خارجی است. اما به هر روی، مساله اصلی در خرید بلیط هواپیما داخلی یا خارجی، پیدا کردن ارزان بلیط از میان تامین‌کنندگان و عرضه کنندگان مختلف است. زیرا اگر به هر کدام از سایت های فروش اینترنتی بلیط هواپیما مراجعه کنید، با قیمت های متنوع و متعددی برای یک پرواز مشخص رو به رو می‌شوید. مثلا پرواز ماهان از تهران به مشهد، با شماره پرواز مشخص، در سایت های مختلف با قیمت های مختلف عرضه می‌شود. اگر به یک آژانس مسافرتی به صورت حضوری هم مراجعه کنید باز هم احتمالا با عدد جدیدی رو به رو می‌شوید. زیرا این تامین کنندگان حاشیه سود مختلفی دارند و قیمت های نهایی آنها متفاوت خواهد بود. ولی راه چاره چیست و چگونه می توانیم در بین این همه سایت مختلف، ارزانترین قیمت را پیدا کنیم؟ راه حل این مشکل استفاده از موتور جستجو بلیط هواپیما سفرمارکت است. سفرمارکت قیمت همه تامین‌کنندگان و سایت های فروش اینترنتی بلیط هواپیما را یکجا گردآوری و به شما نمایش می‌دهد. در نتیجه می‌توانید با مقایسه قیمت‌ها در یکجا، به راحتی و در کمترین زمان، ارزانترین و بهترین بلیط هواپیما را انتخاب و بدون واسطه و مستقیم خریداری کنید.  حوادث و سوانح هواپیمایی ماهان هواپیمایی ماهان تاکنون شاهد شماری سانحه جزئی و تعدادی فرود اضطراری بوده است. اما هیچ کدام از آنها منجر به کشته و زخمی شدن کسی از مسافران و خدمه نشده است.  جوایز بین المللی ماهان ایر جالب است بدانید که این شرکت هواپیمایی بزرگ ایرانی جوایز بین المللی متعددی را نیز دریافت کرده است. در انتها می خواهیم به شما و خصوصا کسانی که قصد خرید بلیط هواپیما از ماهان ایر را دارند این جوایز را معرفی کنیم: سال ۲۰۰۸: لوح تقدیر بین‌المللی ارتقاء کیفیت پاریس سال ۲۰۰۷: گواهینامه‌ بهترین بیزینس کلاس خاورمیانه سال ۲۰۰۶: بهترین کارگوی خاورمیانه AFIA سال ۲۰۰۶: بهترین ایرلاین ایران به انتخاب مجله مسافرت انگلستان سال ۲۰۰۶: جایزه بهترین ارتقای کیفیت خدمات از آلمان",
    "label": "اقتصادی"
  },
  {
    "text": "عنوان: راه‌اندازی «مدارس معارف» در سطوح مختلف تحصیلی/ نحوه پذیرش در مدارس\nخلاصه: معاون فرهنگی و اجتماعی سازمان اوقاف و امور خیریه به تشریح نحوه پذیرش دانش‌آموزان در «مدارس معارف» پرداخت و گفت: این مدارس در سطوح مختلف متوسطه یک یا دو با رویکرد معارفی راه‌اندازی خواهد شد.\nمتن: به گزارش خبرگزاری فارس حجت‌الاسلام غلامرضا عادل معاون فرهنگی و اجتماعی سازمان اوقاف با بیان اینکه بیش از ۶ هزار رقبه مربوط به مدارس وقفی و موضوعات آموزشی در کشورمان وجود دارد، اظهار کرد: یکی از موضوعاتی که در نیات موقوفات، از موضوعات پرتعداد تلقی می‌شود، بحث آموزش و تعلیم و تربیت است. وی تأکید کرد: این تعداد بالای رقبات آموزشی باعث شد تا پس از حضور حجت‌الاسلام خاموشی در سازمان اوقاف و امور خیریه، مؤسسه مدارس وقفی شمس ولایت با اخذ مجوز، راه‌اندازی شود. هدف از راه‌اندازی و تشکیل مؤسسه مدارس وقفی شمس ولایت، شناسایی و ساماندهی رقبات آموزشی است. معاون فرهنگی و اجتماعی سازمان اوقاف و امور خیریه تصریح کرد: مؤسسه مدارس وقفی وظیفه دارد تا رقبه به رقبه کار کارشناسی و شناسایی را انجام دهد و اگر احیاناً کاربری‌ها تغییر کرده باشد، پی‌گیری انجام می‌گیرد. یکی از اهدافی که در این مؤسسه در دست اقدام بوده، بحث راه‌اندازی مدارس معارف است. حجت‌الاسلام عادل راه‌اندازی مدارس معارف با استفاده از ظرفیت موقوفات آموزشی را یکی از اهداف و اولویت‌های مهم سازمان اوقاف و امور خیریه عنوان کرد و گفت: با توجه به ظرفیت‌هایی که در مدارس وقفی وجود دارد و با توجه به تفاهم‌نامه‌ای که سال گذشته بین سازمان اوقاف و امور خیریه و وزارت آموزش و پرورش منعقد شد، بحث راه‌اندازی مدارس معارف یکی از موضوعاتی بوده که در دستور کار قرار گرفته است. وی با اشاره به اینکه مدارس معارف در سطوح مختلف متوسطه یک یا دو با رویکرد معارفی راه‌اندازی خواهد شد، خاطرنشان کرد: دانش‌آموزان در این مدارس با زمینه اعتقادات مذهبی و گرایشات انقلابی گزینش می‌شوند؛ این مدارس نه‌تنها در رشته‌های معارف اسلامی بلکه در سایر رشته‌ها پذیرش خواهند داشت. انتهای پیام/",
    "label": "فرهنگ"
  },
  {
    "text": "عنوان: ۲۰۰هزار تن کالای اساسی در حال ترخیص از بندر چابهار/کشتی‌ها قبل از پهلوگیری ۱۴ روز در لنگرگاه می‌مانند\nخلاصه: مدیرکل بنادر و دریانوردی سیستان و بلوچستان با بیان اینکه یک درصد هم امکان ندارد، ورود کرونا به بندر از طریق کشتی‌ها انجام شود، گفت: ارسال فرم‌ها به صورت غیردستی و ایمیل انجام می‌شود، خدمه کشتی اصلا پیاده نمی‌شود ما هم رو عرشه کشتی نمی‌رویم.\nمتن: بهروز آقایی در گفت‌وگو با خبرنگار اقتصادی خبرگزاری فارس در تشریح آخرین وضعیت رعایت پروتکل‌های بهداشتی و ورود و خروج کشتی‌ها به بندر شهید بهشتی چابهار در شرایط پیک کرونا در استان سیستان و بلوچستان توضیح داد: در یک ماه گذشته دستورالعمل‌های بهداشتی را دقیق تر کرده‌ایم و وضعیت تحت کنترل دقیق است. وی اضافه کرد: اگر پیش از این مستندات کشتی‌ها به صورت دستی دریافت می‌شد، در حال حاضر به صورت ایمیل دریافت می‌شود. * کشتی‌ها قبل از ورود به بندر 14 روز در لنگرگاه می‌مانند مدیرکل بنادر و دریانوردی سیستان و بلوچستان افزود: همچنین کشتی‌هایی که از مبدا هند وارد بندر می‌شوند، حتماً باید 14 روز بمانند و بعد پذیرش می‌شوند از بنادر دیگر و اروپا نیز وقتی کشتی‌ها وارد لنگرگاه می‌شوند، باید 14 روز می مانند و قبل از پهلودهی باید تست‌های کرونا مربوط به کرو را برای ما ایمیل کنند. * تردد روی کشتی های ورودی انجام نمی‌شود آقایی اظهار داشت: فعلا تردد روی کشتی‌ها در بندر انجام نمی‌شود، فرم‌های خوداظهاری وجود دارد که از سوی کشتی برای بندر ایمیل می‌شود، تست کرونا و خوداظهاری از سوی کشتی ایمیل می‌شود و بررسی می‌شود که خدمه کشتی در کشور مبدأ آیا پیاده شده‌اند یا خیر. وی با بیان اینکه یکسری فرم‌های خوداظهاری مطابق با شیوه‌نامه‌های کنترلی از سوی کشتی ارائه می‌شود، تأکید کرد:  حتی یک‌درصد هم امکان ندارد شیوع کرونا از طریق کشتی‌ها و بندر به کشور انجام شود، کرو (خدمه) از کشتی پیاده نمی‌شوند، ما هم روی کشتی تردد نمی‌کنیم، حتی پاس کشتی نیز وارد کشتی نمی‌شود و اینها را به خوداظهاری و خودارزیابی و موضوعات پای اسکله منوط کرده‌ایم، مگر نیاز خاص باشد که ابتدا واحد قرنطینه وارد کشتی می‌شود و پس از دیدن فرم‌ها گروه بهداشتی بالا می‌رود و اگر مشکلی نبود، پاس کشتی بالا می‌رود. * 200 هزار تن کالای اساسی در حال خروج از بندر شهید بهشتی مدیرکل بنادر و دریانوردی سیستان و بلوچستان گفت: در همین شرایط ورود و خروج کالا در خرداد 1400 نسبت به مدت مشابه سال قبل خصوصاً در موضوع کالای اساسی 100 درصد رشد داشته است و در کالای نفتی از ابتدای سال رشد مثبت داشته‌ایم. آقایی اظهار کرد: در حال حاضر 200 هزار تن کالای اساسی از بندر در حال خارج‌سازی است، همچنین 200 هزار تن کالای اساسی هم در بندر موجود است که ورود و خروج به صورت روان در حال انجام است. انتهای پیام/ب",
    "label": "اقتصادی"
  },
  {
    "text": "عنوان: همه آنچه که باید درباره «بازینو 1400» بدانید+فیلم\nخلاصه: پویش نوروزی «بازینو» با شعار «سال نو، بازی نو» برای نخستین بار توسط بنیاد ملی بازی‌های رایانه‌ای همزمان با ایام نوروز سال 1400 آغاز می‌شود و تا 20 فروردین ادامه دارد.\nمتن: فاطمه خوش‌نما: به گزارش خبرنگار تفریح و نشاط خبرگزاری فارس،‌ پویش نوروزی «بازینو» با شعار «سال نو، بازی نو» برای نخستین بار توسط بنیاد ملی بازی‌های رایانه‌ای همزمان با ایام نوروز سال 1400 آغاز می‌شود و تا 20 فروردین ادامه دارد.این پویش با هدف جذب کاربر برای بازی‌های موبایلی مناسب ایرانی در ایام تعطیلات نوروز 1400 طراحی شده است. با توجه به اینکه شرایط کرونایی و لزوم پرهیز از دید و بازدید و سفرهای نوروزی براساس دستورالعمل‌های ستاد ملی مبارزه با کرونا مانند نوروز 1399 همچنان ادامه دارد و خیلی از خانواده‌ها تعطیلات نوروز را در خانه سپری می‌کنند، از این جهت بازی گزینه بسیار خوبی برای پرکردن اوقات فراغت خانواده‌ها در این ایام خواهد بود. در کمپین بازینو بازی‌هایی از ژانرهای ورزشی، خانوادگی، استراتژی، کلماتی، پازل و اکشن در این پویش حضور دارند تا سلایق مختلف اقشار مختلف در سنین متفاوت را برای انتخاب بازی پوشش دهند. در ادامه معرفی پویش «بازینو» را از زبان معاون حمایت بنیاد ملی بازی‌های رایانه‌ای می شنوید:  انتهای پیام/ ",
    "label": "تفریح و نشاط"
  },
  {
    "text": "عنوان: کارتونیست‌ها به استقبال هفته المپیک می‌روند\nخلاصه: ششمین دوره عصرانه کارتون پل طبیعت همزمان با هفته المپیک ۱۴۰۰ و در آستانه بازی‌های ۲۰۲۱ امروز برگزار می‎ شود.\nمتن: به گزارش خبرگزاری فارس ششمین دوره عصرانه کارتون پل طبیعت همزمان با هفته المپیک ۱۴۰۰ و در آستانه بازی‌های ۲۰۲۱ امروز برگزار می‎ شود. به نقل از اداره ارتباطات و امور بین‌الملل عباس‌آباد؛ ششمین دوره عصرانه کارتون پل طبیعت به همت منطقه فرهنگی و گردشگری عباس‌آباد با حضور ۶۰ اساتید کارتونیست و کاریکاتوریست امروز دوشنبه ۷ تیر ماه به مناسبت هفته المپیک از ساعت ۱۶ تا ۱۹ برگزار خواهد شد. عصرانه کارتون پل طبیعت یکی از برنامه‌های شاخص اراضی عباس‌آباد بوده که با استقبال هنرمندان مواجه و تا کنون پنج دوره با موضوعات متنوع شهری برگزار شده است و ششمین دوره این رویداد به هفته المپیک اختصاص دارد که از ۵ تا ۱۰ تیر ماه در گذر فرهنگ در منطقه فرهنگی و گردشگری عباس آباد برگزار می شود.  انتهای پیام/",
    "label": "تفریح و نشاط"
  },
  {
    "text": "عنوان: اسکوچیچ: امیدوارم روزهای خوبی در انتظار فوتبال ایران باشد\nخلاصه: سرمربی تیم ملی فوتبال ایران برای فوتبال کشورمان با رئیس جدید آرزوی موفقیت در روزهای آینده کرد.\nمتن: به گزارش خبرنگار ورزشی خبرگزاری فارس، دراگان اسکوچیچ پس از رای گیری انتخابات ریاست فدراسیون فوتبال در مورد نتیجه این اتخابات، اظهار داشت: من در این مورد نمی توانم نظر بدهم. امیدوارم فوتبال ایران شرایط خوبی داشته باشد. برای تیم ملی خوب باشد و روزهای خوبی در انتظار فوتبال ایران باشد. انتهای پیام/",
    "label": "ورزشی"
  },
  {
    "text": "عنوان: لباس‌های سنتی بوشهر مستندنگاری می‌شود\nخلاصه: معاون میراث‌فرهنگی استان بوشهر از مستندنگاری لباس‌های سنتی استان خبر داد.\nمتن: به‌گزارش خبرگزاری فارس، معاون میراث‌فرهنگی استان بوشهر از مستندنگاری لباس‌های سنتی استان خبر داد. نصرالله ابراهیمی معاون میراث‌فرهنگی استان بوشهر با اعلام این خبر گفت: پرونده مستندنگاری لباس‌های محلی استان شامل تهیه فیلم مستند، عکس‌برداری، تحقیقات میدانی و کتابخانه‌ای شروع شده و در حال تکمیل است. معاون میراث‌فرهنگی استان بوشهر افزود: بوشهر به واسطه هم جواری با خلیج فارس و تبادل تجاری که در گذشته با کشور هند داشته در نوع پوشش زنان از غنای فرهنگی بالایی برخوردار بوده و این موضوع در لباس های سنتی بوشهر بسیار مشهود است، به طوری که لباس‌های شمال استان با جنوب استان کاملاً متفاوت بوده و پرونده مستندنگاری از بنادر شمالی دیلم، گناوه و ریگ آغاز شده است. وی استفاده از این نوع لباس‌ها را مربوط به پوشش زنان بوشهری در دوره قاجار دانست و ادامه داد: نوع پارچه‌های به کار رفته در این لباس‌ها از جنس حریر بوده که از کشور هند به استان بوشهر می رسیده و با نام پارچه گلابتون خوانده می‌شد. ابراهیمی در پایان گفت: هدف ما از این کار، ثبت فرهنگ گذشتگان بوده و انتقال این فرهنگ در محتوا و با ارزش به نسل آینده است که در این مسیر از تمام ظرفیت‌ها استفاده خواهیم کرد. انتهای پیام/",
    "label": "تفریح و نشاط"
  },
  {
    "text": "عنوان: تلاوتی از محمدحسن موحدی/ آیاتی از سوره مبارکه اعراف+فیلم\nخلاصه: محمدحسن موحدی دارنده عنوان دوم مسابقات بین‌المللی قرآن تونس در جلسه ارتقاء قاریان قرآن که به میزبانی شورای عالی قرآن برگزار شد به تلاوت آیاتی از کلام‌الله مجید پرداخت.\nمتن: به گزارش خبرنگار قرآن و فعالیت‌های دینی خبرگزاری فارس محمدحسن موحدی دارنده عنوان دوم مسابقات بین‌المللی قرآن تونس در جلسه ارتقاء قاریان قرآن که به میزبانی شورای عالی قرآن برگزار شد به تلاوت آیاتی از کلام‌الله مجید پرداخت. وی از آیه ۱۹۶ سوره مبارکه اعراف تلاوت کرد که در ادامه تقدیم می‌شود.   انتهای پیام/",
    "label": "فرهنگ"
  },
  {
    "text": "عنوان: میزگرد «سفیر عشق»| ای کاش برگردان فارسی کلمه «گیم» برجام بود!/ سال آینده فصل «قیام» و «انتقام» است\nخلاصه: تهیه‌کننده بازی سفیر عشق گفت: متأسفانه هنوز هم کم‌تر مسؤولی صنعت بازی را جدی می‌گیرد، ای کاش برگردان فارسی کلمه «گیم» بشکه نفت می‌شد، یا برجام، یا دکل نفتی و انرژی هسته‌ای ولی «بازی» نمی‌شد تا آقایان تصمیم‌گیرنده که امضاهای‌شان میلیاردها دلار در این کشور ارزش دارد، می‌فهمیدند کشورهایی هستند که بودجه سالانه‌شان از طریق بازی‌ها تأمین می‌شود.\nمتن: خبرگزاری فارس؛ سعیده اسدیان: امسال صنعت بازی ایران با یک اتفاق خوب مواجه شد، رویدادی به بزرگی رونمایی از بزرگترین پروژه تاریخی ـ مذهبی ایران در حوزه بازی‌های رایانه‌ای، پروژه‌ ای که کمتر از دوماه از رونمایی و عرضه آن می گذرد و در این مدت کم حالا چشم هر بیننده ای را خیره کرده است. «کیان» در«مختارنامه» داوود میرباقری، این بار در«سفیرعشق» در قد و قامت «مهران» حاضر شده است. «مهران» گیمر را همراه  داستان خود می‌کند تا او را به کوفه سال 61 هجری و هنگامه حضور حضورمسلم بن عقیل(ع) در این شهر ببرد. «سفیرعشق» یک بازی اکشن سوم شخص در سبک Hack and slash، است که نسخه اول آن روی پلتفرم PC منتشر شد، یک بازی شمشیری قصه گو که به گفته سازنده آن همان دلیلی است که بازی «سفیرعشق» را برای مخاطب جذاب خواهد کرد. به همین جهت در یک میزگرد تخصصی که با حضور مهدی جعفری جوزانی تهیه کننده پروژه، عماد رحمانی کارگردان، بنیامین شجاعی مدیر هنری و میلاد علیقلیا کارگردان فنی سفیر عشق در خبرگزاری فارس برگزار شد، این بازی مورد نقد و بررسی قرار گرفت و به سوالات مخاطبان سفیر عشق پاسخ داده شد. آنچه در ادامه می خوانید مشروح گفت و گوی خبرگزاری فارس با تیم سازنده «سفیر عشق» است. فارس: ایده ساخت سفیر عشق از کجا آمد؟ جعفری جوزانی: ایده ای در گذشته در ذهن ما بود تا با الهام از اثر فاخر سریال مختارنامه و پس از استقبال مخاطبان از این سریال روایت تاریخ اسلام در سال های 60 تا 64 درقالب بازی رایانه ای و با یک سه گانه روایت داستانی داشته باشیم که امروز شاهد اولین قسمت از این سه گانه پس از سه سال  هستیم.  فارس: از ویژگی های منحصر به فرد بازی سفیر موردی هست که تاکنون اعلام نشده باشد؟ مهدی جعفری جوزانی: پروژه سفیر عشق در حد خودش چیزی کم از مختارنامه ندارد، ما الان شهرک سینمایی مجازی مکه و کوفه و کلی ادوات جنگی داریم که می توان با آنها پروژه سینمایی ساخت، بزرگترین اتفاق بازی سفیر عشق نیست بلکه رسیدن به یک دستاورد فنی و هنری است که ثمره آن را در نسخه های بعدی یعنی «فصل انتقام»، «فصل قیام» و حتی بازی «ژنرال» خواهید دید. این بازی آنقدر توقع هارا بالا برده که با بازی های خارجی مقایسه می شود، امروز هم تعاریف مخاطبان ما را شگفت زده کرده هم انتقادات که از همه اینها استقبال می کنیم چون باعث شد بازی بیشتر دیده شود، از همه بیشتر از خبرگزاری فارس تشکر می کنم، حمایت این مجموعه از پروژه سفیر عشق چه پیش از تولید و چه بعد از رونمایی و عرضه برای ما میلیون ها تومان ارزش دارد. فارس: سفیر عشق انتشار بین المللی همزمان هم داشت؟ جعفری جوزانی: برای انتشار بین المللی در حال رایزنی هستیم، هدف ما این است که اولاً بازی روی کنسول پلی استیشن بیاید و بعد به صورت اصولی وارد بازار جهانی شود، ما در بازار کشور پخش کننده داریم اما ناشر تخصصی نداریم و اگر در فرآیند رسیدن محصول به دست مخاطب دچار مشکل هستیم به همین دلیل است.  فارس: عرضه داخلی بازی از چه طریق صورت گرفت؟ جعفری جوزانی: عرضه بازی از طریق دو مارکت دیجی کالا و ربیع صورت گرفت و قرار است به زودی دو مارکت دیگر هم اضافه شود، ضمن اینکه ما در تلاش هستیم تا بازی را به صورت دیجیتال هم عرضه کنیم. فارس: برخی از کاربران بازی انتقاداتی نسبت به حرکات صورت شخصیت ها، سرعت کم بازی و عدم اجرا روی برخی سیستم ها داشتند، اینها ایرادات سیستمی کاربران محسوب می شود یا باگ هایی است که باید در نسخه های بعدی سفیر عشق اصلاح شود؟ رحمانی: خوشبختانه واکنش ها نسبت به بازی بیشتر مثبت بوده اما  نباید فراموش کنیم که سالها از عرضه آخرین بازی جدی در ایران می گذرد و چیزی که فراموش شده حداقل سیستم است. در تمام بازی های PC شرکت تولید کننده می گوید برای اینکه بهترین تجربه را از بازی داشته باشید باید فلان CPU، فلان اندازه رم و فلان کارت گرافیک را داشته باشید. من کامنت گرفتم که بازی فریم ریت ندارد، از کاربر می پرسم چه کارت گرافیکی داری می گوید 840M! می گویم حداقل سیستم 87G force است، حتی خیلی از مخاطبان نمی دانند که کارت گرافیک 950 از 870 ضعیف تر است، در حالی که تمام این موارد از طریق سایت سفیر و اینستاگرام اطلاع رسانی شده است چون اینکه کاربران حداقل سیستم رو متوجه شوند و بهترین تجربه بازی را داشته باشند برای ما مهم بود، حتی روی بسته بندی بازی هم تمام اطلاعات درج شده است.  درباره حرکت چشم و صورت کاراکترها هم همین موضوع حداقل سیستم مطرح است، احتمالا برخی مشکل کارت گرافیک داشتند البته حرکت چشم ها یک بحث فنی ساده است که می توانیم در اصلاحات بعدی اضافه کنیم. جعفری جوزانی: دانش مصرف هم مثل دانش نشر نیاز به ارتقا و توجه دارد ،من به عنوان کسی که دو دهه است در این صنعت هستم افتخار می کنم که برای اولین بار بازی ای در کشور تولید شده که حداقل نیازهای سخت افزاری آن برای ٨ ساله پیش است، ما هیچ وقت محصولی نداشتیم که اینگونه باشد. پیش بینی ما برای حجم بازی به این وسعت 49 گیگابایت  بود اما با تلاش بچه ها به 12.5گیگابایت رسید. رحمانی: یک مسأله مهم این است که بازی ها بر اساس قیمت سنجیده می شوند مثلاً  اگر سفیر وارد بازار جهانی شود پیش بینی بین 21.99 تا 24.99 دلار است اما با بازی هایی مقایسه می شود که همگی بالای 60 دلار هستند.  فارس: یکی دیگر از گلایه ها، خش دار بودن بعضی از DVD های بازی بود. جعفری جوزانی: 600 هزار DVD تکثیر شده و 200 هزار پک همگی هم در ایران، حتی در خارج از کشور هم ممکن است در تیراژ بالا مقداری خش و شکستگی وجود داشته باشد، همینجا اعلام می کنم اگر کسی مشکلی دارد می تواند از طریق سایت بازی سفیر به ما اطلاع دهد تا محصول مرجوع و نسخه بدون ایراد تحویل داده شود. البته طی توافق با مارکت های عرضه کننده آنها موظف هستند تا در صورت ایراد بازی را مرجوع کنند. فارس: برخی  از کاربران بازی معتقدند گیم پلی بازی کوتاه است، آیا این نقد را وارد می دانید یا زمان فعلی مطابق با استانداردها بوده؟ شجاعی: از لحاظ گیم پلی ما ساعت بیشتری را در نظر گرفته بودیم و دیزاینرها هم تمام تلاش خود را کردند که نه کپی خاص از بازی خاص باشه و نه ساعت آن کم شود.  از لحاظ زمانی که برای بازی گذاشتیم چیزی از استانداردها کم نداریم اما در نسخه های بعدی این گیم پلی کامل تر می شود، برخی اضافه کاری های بیهوده و صحنه های تکراری با هدف افزایش زمان فقط مخاطب را خسته می کرد، بنابراین کمی بی انصافی است اگر تایم گیم پلی را کوتاه بدانند. فارس: فصل دوم بازی چه تغییراتی دارد؟ علیقلیا: در فصل دوم شخصیت اصلی دیگر مهران نیست، با توجه به اینکه مخاطبان گرافیک کار را خیلی دوست داشتند سعی کردیم این نقطه قوت خودمان رو حفظ کنیم و بهبود ببخشیم، داستان در مکه روایت می شود و لوکیشن ها هم جدید هستند اما فلش بک هایی به کوفه خواهیم داشت. سیستم مورد نیاز برای بازی فصل دوم همچنان همان سیستم سفیر عشق خواهد بود. باید قبول کنیم صنعت گیم وجود ندارد و به جرأت همین تیمی که کار می کنند در حال آسفالت کردن یک جاده خاکی و هموار کردن مسیر برای دیگران هستند.  فارس: معمولاً ساخت بازی های مذهبی و به طور کلی کارهای مذهبی با حساسیت های زیادی همراه است، این حساسیت ها را چگونه مدیریت کردید؟ رحمانی: ما بارها گفته ایم که کار کردن در مورد تاریخ کشور افتخار ماست، عده ای می گویند چرا به سراغ تاریخ ایران نرفتیم، باید بگیوم ما حتی ممکن است در مورد اساطیر شاهنامه هم کار بسازیم و فقط این نیست که به دنبال تاریخ اسلام باشیم. یکی از دلایلی که باعث شده به بازی سازی علاقه پیدا کنم این بود که این حوزه بستر بسیارخوبی برای روایتگری است. این موضوع همیشه یکی از اولویت‌های من بوده و شاید به همین دلیل سراغ ساخت بازی موبایلی نرفتم، هرچند که بازی موبایلی قصه گو که آثار فاخر و با کیفیتی هستند هم در کشور داریم اما من پلتفرم PC را بستر مناسب‌تری برای این کار می‌دیدم. جعفری جوزانی: ما نباید فراموش کنیم که شخصیت اصلی بازی سفیر عشق هم یک ایرانی است، حتی نمادهایی مثل شمشیر و پوشش هم ایرانی است،. حتی علت اینکه ما آقای سالار عقیلی را برای تیتراژ کار انتخاب کردیم هم همین موضوع بود کهصدای سالار عقیلی صدای آثار ماندگار ایرانی است. فارس: آقای رحمانی شما گفته بودید آرزویتان این است که مجدد بازی های PC را در ایران زنده کنید؟ با سفیر عشق این اتفاق افتاده؟ رحمانی: به نظرم ما به زودی خیزش بازی هایPC را بین بچه های تولید کننده خواهیم داشت، متأسفانه مسئولان وقت بنیاد ملی بازی های رایانه ای سالها این اعتماد به نفس را گرفته بودند که این کار شدنی نیست، اما الان کار شروع شده منتها سخت تر است. کارها باید با کیفیت باشد و دیگر هرکسی نمی تواند ورود کند، قطعاً مخاطبان هم از بازی های PC استقبال می کنند.  فارس: اگر بازی اسپویل نمی شود بگویید در فصل های بعدی قرار است مخاطب با چه اتفاقاتی رو به رو شود؟ علیقلیا: فصل سوم هنوز در حد طرح است اما فصل دوم لوکیشن های جدیدتر خواهد شد، بحث بازفایت ها مطرح شده بود که قطعاً آخر بازی یه بازفایت خوب خواهد داشت، سرعت بیشتر و هک اند اسلش بیشتر خواهد بود و ممکن است خون بیشتری هم ببینیم، ضمن اینکه ارتش های بیشتری به تصویر کشیده می شوند که طبیعاتاً صحنه های عظیم تری را خواهند ساخت. رحمانی: خط روایی از جایی شروع می شود که مختار بعد از حادثه کربلا از زندان بیرون می آید و تصمیم می گیرد سفری به مکه داشته باشد، وجود زبیران و بعد برگشت و قیام مختار و رسیدن او  به تخت حکومت را خواهیم داشت. در فصل سوم حکومت به دست مختار است و در قالب سه کاراکتر مأموریت محور برای انتقام بازی ادامه پیدا می کند و در نهایت با پایان انتقام از این سه گانه خداحافظی خواهیم کرد. جعفری جوزانی: ما با مهران در تاریخ سفر خواهیم کرد و قرار است به واسطه او شخصیت های بیشتری  مثل مالک اشتر و حمزه سید الشهدا معرفی شوند، با همین مهران به تاریخ ایران هم سفر خواهیم کرد اما نیاز به زمان داریم چون تا پایان سال آینده درگیر دو نسخه مختار هستیم. فارس: با توجه به اینکه کار دلی انجام شده آیا خاطره یا تجربه خوبی از این کار برایتان به یادگار مانده است؟ رحمانی: ما با هم در طول پروژه بزرگ شدیم و حال خوبی که ایجاد شد تجربه بی نظیری از ترکیب تمام عقاید و احترام به صاحب اصلی پروژه بود، من عمیقاً به این جمله که می گویند امام حسین (ع) برای همه است اعتقاد دارم. جعفری جوزانی: توفیقی دست داد و سال 97 من همزمان با روز روز پرستار و ولادت عقیله بنی هاشم به زیارت حضرت زینب (س)  رفتم و همانجا برای موفقیت این بازی به ایشان متوسل شدم، اتفاق جالب برای من این بود که رونمایی ما به دلیل کرونا از اربعین به روز ولادت حضرت زینب (س) رسید. قطعاً روزی یک کتاب در مورد پروژه و اتفاقاتی که از سر گذراندیم و معجزاتی که در این مسیر دیدیم خواهم نوشت، به عقیده من هرکسی در این پروژه قدم گذاشت حتی شما که الان در حال گفت و گو با ما هستید، دعوت شده امام حسین بوده اید.  حرف پایانی؟ جعفری جوزانی: متأسفانه هنوز هم کمتر مسئولی این صنعت را جدی می گیرد، ای کاش برگردان فارسی کلمه گیم بشکه نفت می شد، یا برجام، یا دکل نفتی و انرژی هسته ای ولی بازی نمیشد تا آقایان تصمیم گیرنده که امضاهایشان میلیاردها دلار در این کشور ارزش دارد می فهمیدند کشورهایی هستند که بودجه سالیانه شان از طریق بازی ها تأمین می شود، می فهمیدند ژاپن 6 برابر درآمد نفتی ایران از انیمیشن و گیم کسب درآمد می کند. آن وقت امروز خیلی از مشکلات به خصوص در حوزه اقتصادی را حل کرده بودیم، اما تا این مدل تفکر خسته و کم انرژی و کم توجه وجود دارد افرادی که در این صنعت یا سایر صنایع نخبه هستند به جایی نمی رسند. انتهای پیام/",
    "label": "تفریح و نشاط"
  },
  {
    "text": "عنوان: کاپیتان الهلال قبل از بازی با پرسپولیس بهبود پیدا کرد\nخلاصه: کاپیتان الهلال پیش از بازی با پرسپولیس بهبود پیدا کرد.\nمتن: به گزارش خبرگزاری فارس، سایت «اسپورت 360» عربستان خبر داد سلمان الفرج کاپیتان الهلال بهبودی خود را به صورت کامل به دست آورد و آماده بازی با الشباب در هفته ششم لیگ برتر عربستان است. الهلال رقیب پرسپولیس در مرحله یک چهارم نهایی لیگ قهرمانان آسیا است. 7 بازیکن تیم سعودی از هفته گذشته تاکنون مصدوم شدند که الفرج از بند مصدومیت رهایی پیدا کرد. دیدار شاگردان گل محمدی با الهلال در تاریخ 24 مهر در ریاض برگزار می شود. انتهای پیام/",
    "label": "ورزشی"
  },
  {
    "text": "عنوان: شوک قیمتی بازار لوازم خانگی/ فقدان 40 ساله سند راهبردی صنعت لوازم خانگی\nخلاصه: رئیس اتحادیه فروشندگان لوازم خانگی با انتقاد از شوک قیمتی واردشده به بازار لوازم خانگی، گفت: صنعت لوازم خانگی طی 40 سال گذشته نقشه راه نداشته است.\nمتن: به گزارش خبرنگار اقتصادی خبرگزاری فارس، این روزها تدوین و اجرایی شدن سند راهبردی صنعت لوازم خانگی در حالی در دستور کار فعالان صنعت و وزارت صمت قرار دارد که تاکنون چنین سندی پیش روی صنعتگران قرار نداشته و اصولا صنعت لوازم خانگی فاقد سند چشم‌انداز بوده است. در این مورد اکبر پازوکی، رئیس اتحادیه فروشندگان لوازم خانگی با تاکید بر لزوم نظارت بیشتر بر بازار لوازم خانگی، گفت: نقشه راه برای صنعت لوازم خانگی در 40 سال گذشته وجود نداشته و لذا دولت باید پشتیبانی و مانع زدایی کند و تولیدکننده را برای صادرات محور کار کردن مجاب کند. وی با انتقاد از عدم نظارت روی قیمت‌ها گفت: این افزایش قیمت از 5 تا 10 درصد است و خوشبختانه شرکت های بزرگی که تاثیر بیشتری روی بازار و تنوع کالایی بیشتری دارند، قیمت‌ها را افزایش نداده‌اند، اما روی سایر شرکت‌ها نظارتی نیست و بدون فاکتور و لیست قیمت، کالاهای خود را می‌فروشند. وی افزود: به نظر می‌رسد کاسبان قصد دارند با تغییر قیمت به بازار شوک وارد کنند و بازار را از رکود درآورند، اما این قیمت‌ها بازار را نجات نمی‌دهد و دود آن به چشم مصرف کنندگان می‌رود. * تفکر نادرست در بازار لوازم خانگی محمدعلی اسفنانی، مدیرکل تعزیرات حکومتی استان تهران نیز در این مورد گفت: نظارت باید در مقابل متخلفان باشد و نظارتی که بر آن قائل هستیم، به نحوی است که تخلفی محقق نشود که مجبور به برخورد باشیم. وی افزود: طبق قانون، سازمان حمایت از مصرف کنندگان باید قیمتی که کاسبان برای کالای خود مشخص می کنند، به نوعی تایید کند تا بتوان مبنایی برای برخورد باشد، اما متاسفانه تفکری حاکم می‌شود که بازار آزاد است و لوازم خانگی مشمول قیمت‌گذاری نیست، در حالی که مد نظر قانون این نبوده و اگر مشمول قیمت گذاری نباشد، بازار رها است. اسفنانی خاطرنشان کرد: روی این بخش باید نظارت صورت گیرد و کارخانه دارانی که مایل به خروج شرکت‌های خارجی بودند، باید مورد نظارت باشند، چرا که هدف شورای رقابت این بود که هیچ شرکت و مجموعه‌ای به صورت انحصاری فعالیت نکند، چرا که جلوی رقابت را بگیرد و موجب افزایش قیمت می‌شود. به گزارش فارس کابران این رسانه در بخش فارس من با طرح موضوع (چرا بعد از توقف واردات، لوازم خانگی ایرانی گران شد) خواستار پیگیری در این‌باره هستند. انتهای پیام/ب",
    "label": "اقتصادی"
  },
  {
    "text": "عنوان: علاقه آنچلوتی به مربیگری در عرصه ملی / کارلتو از رئال می‌رود؟\nخلاصه: سرمربی تیم فوتبال رئال مادرید از آینده خود صحبت کرد و از علاقه خود به مربیگری در عرصه ملی پرده برداشت.\nمتن: به گزارش خبرگزاری فارس، فرداشب در چارچوب دور برگشت نیمه نهایی لیگ قهرمانان اروپا، رئال مادرید میزبان منچسترسیتی است. دیدار رفت با برتری 4 بر 3 سیتی در اتحاد به پایان رسید و رئال امیدوار است مثل درخشش در بازی‌های پیشین مقابل پاریس و چلسی دوباره بازگشتی زیبا به نمایش گذارد. آنچلوتی که در ابتدای هفته توانست 4 هفته زودتر با رئال مادرید قهرمانی در لالیگا را تجربه کند، در خصوص آینده خود صحبت کرد.  کارلتو گفت: پس از این قسمت از مربیگری من در رئال مادرید شاید من از دنیای فوتبال خداحافظی کنم اما اگر رئال بخواهد، من 10 سال هم در این باشگاه خواهم ماند. من 10 سال دیگر در این باشگاه می‌مانم. وی در رابطه با مربیگری در عرصه ملی گفت: مربیگری در تیم ملی هم یک فرصت برای من است. کانادا؟ چرا که نه. من بسیار دوست دارم مربیگری کانادا را برعهده گیرم. انتهای پیام/",
    "label": "ورزشی"
  },
  {
    "text": "عنوان: کارتونیست‌ها به استقبال هفته المپیک می‌روند\nخلاصه: ششمین دوره عصرانه کارتون پل طبیعت همزمان با هفته المپیک ۱۴۰۰ و در آستانه بازی‌های ۲۰۲۱ امروز برگزار می‎ شود.\nمتن: به گزارش خبرگزاری فارس ششمین دوره عصرانه کارتون پل طبیعت همزمان با هفته المپیک ۱۴۰۰ و در آستانه بازی‌های ۲۰۲۱ امروز برگزار می‎ شود. به نقل از اداره ارتباطات و امور بین‌الملل عباس‌آباد؛ ششمین دوره عصرانه کارتون پل طبیعت به همت منطقه فرهنگی و گردشگری عباس‌آباد با حضور ۶۰ اساتید کارتونیست و کاریکاتوریست امروز دوشنبه ۷ تیر ماه به مناسبت هفته المپیک از ساعت ۱۶ تا ۱۹ برگزار خواهد شد. عصرانه کارتون پل طبیعت یکی از برنامه‌های شاخص اراضی عباس‌آباد بوده که با استقبال هنرمندان مواجه و تا کنون پنج دوره با موضوعات متنوع شهری برگزار شده است و ششمین دوره این رویداد به هفته المپیک اختصاص دارد که از ۵ تا ۱۰ تیر ماه در گذر فرهنگ در منطقه فرهنگی و گردشگری عباس آباد برگزار می شود.  انتهای پیام/",
    "label": "تفریح و نشاط"
  },
  {
    "text": "عنوان: رونمایی از 5 اسباب بازی جدید/ معرفی برگزیدگان مهرواره «ستاره‌های بی‌نشان»\nخلاصه: پنج سرگرمی و اسباب‌بازی جدید کانون پرورش فکری کودکان و نوجوانان که با مشارکت بخش‌های خصوصی و دولتی در یک سال اخیر به تولید رسیده است با حضور مسؤولان و دست‌اندرکاران این حوزه رونمایی شد.\nمتن: به گزارش خبرنگار تفریح و نشاط خبرگزاری فارس، «شوآن»، «طوطی و بقال»، «سیمرغ»، «حامی ایمنی» و «تئاتر اسباب‌بازی» عنوان اسباب‌بازی‌های جدیدی است که در حاشیه ششمین جشنواره ملی اسباب‌بازی رونمایی شد. محسن حموله مدیرکل سرگرمی‌های سازنده و بازی‌های رایانه‌ای کانون در این مراسم گفت: برگزاری جشنواره ملی اسباب‌بازی در شرایط کنونی کشور، فرصتی را فراهم کرد تا اهداف جشنواره در سطحی وسیع‌تر محقق شود. دبیر ششمین جشنواره ملی اسباب‌بازی افزود: برای ساختن آینده نیازمند، ملزوماتی هستیم که بخش عمده آن از طریق بازی فراهم می‌شود. وی ادامه داد: هر چند بازی و اسباب‌بازی محدود به گروه سنی خاصی نیست، اما جوانی جمعیت ایران، اهمیت اسباب‌بازی را با توجه به کارآیی ویژه‌اش برای پرورش، آموزش، کارآمدی و مهارت کودکان و نوجوانان جامعه یادآوری می‌کند. برگزیدگان بخش هنری مهرواره «ستاره‌های بی‌نشان» معرفی شدند فراخوان مهرواره هنری و ادبی «ستاره‌های بی‌نشان» در قالب آثار نقاشی، عکس، شعر و داستانک برای قدردانی از زحمت‌های مدافعان سلامت و کادر درمان در پاییز سال ۱۳۹۹ از سوی کانون پرورش فکری کودکان و نوجوانان منتشر شد. بخش هنری این مهرواره در دو قالب «نقاشی» برای گروه‌های سنی «نوباوه» بالای ۴ سال، «نوخوان» بالای ۷ سال، «نونهال» بالای ۹ سال، «نونگاه» بالای ۱۲ سال و «نوجوان» بالای ۱۵ سال و «عکاسی» برای گروه‌های سنی «نوخوان» بالای ۷ سال، «نونهال» بالای ۹ سال، «نونگاه» بالای ۱۲ سال و «نوجوان» بالای ۱۵ سال برگزار شد. در بخش «نقاشی» ۱۵۴۱ اثر به دبیرخانه مهرواره رسید که بعد از انتخاب اولیه در پنج گروه سنی اعلام شده، تعداد ۵۱۴ اثر به مرحله‌ی پایانی راه یافت. بر همین اساس در مرحله‌ی پایانی، در بخش «نوباوه» ۵ اثر برگزیده و ۲ اثر شایسته‌ی تقدیر، در بخش «نوخوان» ۵ اثر برگزیده و ۳ اثر شایسته‌ی تقدیر، در بخش «نونهال» ۵ اثر برگزیده و ۳ اثر شایسته تقدیر، در بخش «نونگاه» ۳ اثر برگزیده و ۳ اثر شایسته تقدیر و در بخش «نوجوان» نیز ۳ اثر برگزیده و ۳ اثر شایسته تقدیر شناخته شد. جوایز اعضای برگزیده کانون در نمایشگاه هنرهای زیبای لیدیسه ۲۰۲۰ اهدا شد یوزف زیختار سفیر جمهوری چک در ایران در آئین اهدای جوایز به اعضای برگزیده کانون پرورش فکری کودکان و نوجوانان در نمایشگاه بین‌المللی هنرهای زیبا کودکان «لیدیسه» ضمن ابراز خرسندی از استقبال و مشارکت بچه‌های ایران در این رویداد هنری گفت: تمام آثار شرکت‌کنندگان در این نمایشگاه زیبا و در سطح بالای هنری بود. وی افزود: در این دوره از نمایشگاه بیش‌از ۲۰ هزار اثر به دبیرخانه رسید که کودکان و نوجوانان ایرانی در مقایسه با سایر کشورها بالاترین مشارکت را داشته‌اند که این موضوع بسیار برای ما با اهمیت و خوشحال‌کننده است. سفیر جمهوری چک در ایران هم‌چنین با بیان این‌که مسابقه هنری لیدیسه پیشینه طولانی دارد یادآور شد: این رویداد به مناسبت یادبود کودکانی که در دوران جنگ جهانی دوم کشته و یا مورد اذیت قرار گرفتند برگزار می‌شود و در دو دوره اخیر موضوع آن طبیعت «منظره و چشم‌انداز» انتخاب شده است. آغاز ثبت‌نام کارگاه‌های فرهنگی هنری کانون‌ ویژه فصل بهار ثبت‌نام این کارگاه‌ها در پایگاه مجازی کانون به نشانی kpf.ir  تا روز ۲۱ اسفند ۱۳۹۹ ادامه خواهد یافت. بر همین اساس، زمان شروع کارگاه‌های مجازی فرهنگی، هنری، ادبی، مهارت‌های زندگی و... از روز ۲۱ فروردین سال ۱۴۰۰ تعیین شده است. علاقه‌مندان در گروه‌های سنی «نوباوه» ۴ سال به بالا، «نوخوان» ۷ سال به بالا، «نونهال» ۹ سال به بالا، «نونگاه» ۱۲ سال به بالا و «نوجوان» ۱۵ سال به بالا، می‌توانند در این کارگاه‌ها شرکت کنند. این کارگاه‌های مجازی در سطح ملی برنامه‌ریزی شده و شرکت‌کنندگان در این دوره‌ها علاوه بر دریافت گواهی شرکت، در صورت داشتن شرایط لازم جذب انجمن‌های کانون می‌شوند. یادآوری می‌شود این کارگاه‌ها به دو صورت برخط (آنلاین) و بدون محدودیت زمان (آفلاین) از سوی مدرسان صاحب‌نام هر رشته برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: گزارشگر اماراتی از شاهکار نوراللهی به وجد آمد+فیلم\nخلاصه: گزارشگر اماراتی از عملکرد درخشان ستاره سابق پرسپولیس در ترکیب شباب الاهلی به وجد آمد.\nمتن: به گزارش خبرگزاری فارس، تیم فوتبال شباب الاهلی شب گذشته در هفته هفتم لیگ برتر امارات به مصاف الجزیره رفت و با نتیجه 2 بر یک به پیروزی رسید. در این بازی، احمد نوراللهی و مهدی قائدی دو بازیکن ملی پوش کشورمان از دقیقه 62 وارد میدان شدند.  ستاره سابق پرسپولیس در این بازی خوش درخشید و گل 3 امتیازی را به ثمر رساند. نوراللهی با دربیل دو بازیکن به قلب خط دفاع الجزیره زد و به زیبایی دروازه رقیب را باز کرد. گزارشگر اماراتی از عملکرد نوراللهی به وجد آمد و فیلمی از خود منتشر کرد که صحنه گل نوراللهی را به زیبایی توصیف می کند و می گوید: \"احمد نور ... صفوف الجزیره شکست.\" در زیر می تواند گزارش هیجان انگیز گزارشگر اماراتی را تماشا کنید. انتهای پیام/",
    "label": "ورزشی"
  },
  {
    "text": "عنوان: تولید ۲۲ محصول جدید پتروشیمی با اجرای طرح‌های پیشران\nخلاصه: مدیر برنامه‌ریزی و توسعه شرکت ملی صنایع پتروشیمی به ۳۳ طرح پیشران با مجموع ظرفیت ۳ میلیون تن اشاره کرد و گفت: با اجرای طرح‌های پیشران ۲۲ محصول جدید در صنعت پتروشیمی تولید خواهد شد.\nمتن: به گزارش خبرگزاری فارس به نقل از روابط عمومی وزارت نفت، حسن عباس‌زاده مدیر برنامه‌ریزی و توسعه شرکت ملی صنایع پتروشیمی امروز (دوشنبه، هفتم تیرماه) در نشستی با خبرنگاران در تشریح طرح‌های توسعه‌ای و رویکرد جدید تکمیل زنجیره ارزش اظهار کرد: در زنجیره ارزش صنعت نفت از بالادست تا پایین‌دست، مهم‌ترین حلقه که از خام‌فروشی جلوگیری، زنجیره را تکمیل و از منابع هیدروکربوری ایجاد ارزش می‌کند، صنعت پتروشیمی است. وی با اشاره به اینکه هم‌اکنون ۶۷ مجتمع پتروشیمی در کشور فعال است که از این تعداد سه شرکت تأمین یوتیلیتی هستند، افزود: این مجتمع‌ها پارسال حدود ۴۰ میلیون تن معادل ۹۹۲ هزار بشکه نفت خام در روز سوخت و خوراک از بالادست دریافت کردند که حدود ۳۵ میلیون تن محصول نهایی تولید شد، از این مقدار ۲۵  میلیون تن صادر و حدود ۱۰ میلیون تن در داخل عرضه شد. مدیر برنامه‌ریزی و توسعه شرکت ملی صنایع پتروشیمی ادامه داد: ۳۳۰ گرید پلیمری و ۴۰ نوع ماده شیمیایی از این صنعت به صنایع داخلی عرضه می‌شود و حدود ۱۵ هزار بنگاه کوچک و بزرگ در زیرمجموعه این صنعت فعال هستند. عباس‌زاده کمک به تنظیم بازار ارزی کشور را یکی از اقدام‌های انجام‌شده در چند سال اخیر دانست و گفت: شرکت‌های پتروشیمی در سال ۹۸ و ۹۹ بیش از تعهد خود به سامانه نیما ارز عرضه کرده‌اند. *۴۸ طرح توسعه‌ای در حال اجراست وی با اشاره به اینکه ۴۸ طرح توسعه‌ای در قالب جهش دوم و سوم صنعت پتروشیمی در حال اجراست، تصریح کرد: این طرح‌ها ظرفیت این صنعت را ۴۵ میلیون تن افزایش خواهند داد و به ۳۰ میلیارد دلار سرمایه‌گذاری نیاز است که ۸ میلیارد دلار آن تاکنون هزینه شده و مابقی در سال‌های آتی هزینه و جذب می‌شود. مدیر برنامه‌ریزی و توسعه شرکت ملی صنایع پتروشیمی با بیان اینکه ۱۱ طرح باقیمانده از جهش دوم صنعت پتروشیمی، ظرفیت این صنعت را با ۱۰ میلیون تن افزایش به ۱۰۰ میلیون تن می‌رساند، افزود: ۳ طرح از این ۱۱ طرح، در شهرهای اردبیل، خمین و گچساران اجرا شده‌اند که برای نخستین بار واحد پتروشیمی در این شهرها ساخته شده است. عباس‌زاده، دو طرح ان‌جی‌ال ۳۲۰۰ و ان‌جی‌ال ۳۱۰۰ در جهش دوم را از طرح‌های تأمین خوراک برشمرد و گفت: دو طرح خاص پلی‌پروپیلن خمین و پلیمر پادجم که به سمت تولید ABS می‌رود، محصولات مورد نیاز کشور را تولید خواهند کرد. وی با اشاره به اینکه طرح‌های سی‌وهشت‌گانه جهش سوم صنعت پتروشیمی تا افق ۱۴۰۴ تکمیل می‌شوند، اظهار کرد: با اجرای این طرح‌ها، ۱۰ شهر خارج از قطب‌های پتروشیمی دارای پتروشیمی می‌شوند که به توسعه منطقه‌ای صنعت پتروشیمی در کشور کمک می‌کند. مدیر برنامه‌ریزی و توسعه شرکت ملی صنایع پتروشیمی ادامه داد: یک طرح تأمین خوراک، یک طرح جمع‌آوری گازهای مشعل برای تأمین خوراک بیدبلند خلیج فارس با هدف کاهش آثار زیست محیطی، طرح PDH سلمان فارسی به‌عنوان نخستین طرح PDH، نخستین طرح GTPP در اسلام‌آباد با فناوری بومی شرکت پژوهش و فناوری پتروشیمی و دو طرح GTP در قطب (هاب) مکران از جمله طرح‌های جهش سوم صنعت پتروشیمی هستند. *بی‌نیازی ایران از وادارت پلی‌پروپیلن عباس‌زاده با اشاره به هفت طرح تولید پلی‌پروپیلن گفت: حدود ۱.۷ میلیون تن پلی‌پروپیلن در قالب طرح‌های جهش سوم صنعت پتروشیمی به ظرفیت این محصول در صنعت افزوده خواهد شد و ایران در گریدهای عمومی از واردات این محصول بی‌نیاز می‌شود. وی به رویکرد جدید شرکت ملی صنایع پتروشیمی در تأکید و تمرکز بر تکمیل زنجیره ارزش اشاره کرد و افزود: تنوع سبد محصولات می‌تواند تنوع بازارهای هدف محصولات صنعت پتروشیمی را هم افزایش دهد. مدیر برنامه‌ریزی و توسعه شرکت ملی صنایع پتروشیمی افزایش ارزش میانگین هر تن محصول را از سیاست‌های این شرکت عنوان کرد و ادامه داد: با تکمیل زنجیره ارزش، ارزش میانگین هر تن محصول افزایش می‌یابد. عباس‌زاده با بیان اینکه پارسال ۶۷۵ هزار تن کالای پتروشیمی به ارزش ۱.۳ میلیارد دلار وارد شده است، اظهار کرد: با آنالیز این محصولات، بر ۴۰ قلم کالای عمده وارداتی تمرکز و طرح‌های پیشران تعریف شد که این طرح‌ها همسو با تکمیل زنجیره هستند. وی با اشاره به اینکه طرح‌های پیشران ۳۳ طرح با مجموع ۳ میلیون تن ظرفیت هستند، تصریح کرد: با اجرای طرح‌های پیشران ۲۲ محصول جدید در صنعت پتروشیمی تولید می‌شود. مدیر برنامه‌ریزی و توسعه شرکت ملی صنایع پتروشیمی ادامه داد: طرح‌های پیشران در زنجیره پروپیلن ۱۳ طرح، در زنجیره متانول ۶ طرح، در زنجیره اتیلن پنج طرح، در زنجیره بنزن دو طرح و یک طرح زنجیره اوره، یک طرح زنجیره ملامین و یک طرح زنجیره بوتیلن تعریف شده‌اند. انتهای پیام/",
    "label": "اقتصادی"
  },
  {
    "text": "عنوان: شهید مدافع حرم: برای این دو چیز پاسدار نشوید!\nخلاصه: همسر شهید غوابش می‌گوید: «عبدالکریم به همه افرادی که قصد ورود به سپاه را داشتند گوشزد می‌کرد، باید دلسوز نظام و مطیع رهبر باشید اگر برای حقوق و کار می‌خواهید وارد سپاه شوید همان بهتر که نیایید.»\nمتن: خبرگزاری فارس ـ گروه حماسه و مقاومت: می‌گویند آدم‌ها هر چه باشند بالاخره روزی به اصل خود برمی‌گردند. مهم این است که با چه لقمه‌ای قد کشیدند و در کودکی چطور تربیت شده‌اند. پدر عبدالکریم با اینکه ۹ فرزند داشت، اما حواسش به قد کشیدنشان بود. باید و نباید را زبانی یادشان نمی‌داد و عملش نهال نوپای بچه‌ها را رشد می‌داد. عبدالکریم بچه ششم خانواده بود و خوب به یاد داشت در کودکی پدرش مسجد روستای حصیرآباد اهواز را در آن گرما و دست خالی چطور آباد کرد. او که آن وقت خودش پسربچه‌ای بود کنار دست پدرش می‌رفت و سعی می‌کرد کمکش کند. وقتی هم ساخت مسجد تمام شد خود حاجی بود که پیشنماز مسجد شد و پای بچه‌ها را به آنجا باز کرد. کودکی عبدالکریم با بقیه بچه‌های روستا فرق داشت. بچه‌های دیگر پی‌ بازی بودند و او دوست داشت در خانه بنشیند و نقاشی کند. به نقاشی و کارهای هنری علاقه بیش‌تری نشان می‌داد تا توپ بازی و بقیه بازی‌ها.  *نامه یک خطی از جبهه جنگ نوجوانی عبدالکریم مصادف شد با آغاز جنگ تحمیلی، اما هرچه اصرار می‌کرد والدینش به خاطر سن کم او رضایت نمی‌دادند. مادرش در جواب درخواست‌های پسر می‌گفت: «تو هنوز ریش و سبیل نداری، کجا می‌خواهی بروی؟» عبدالکریم به ظاهر نشان داد که قبول کرده اما چند روز گذشت و گفت می‌خواهد به مدرسه برود. برادرش ماجرا را اینگونه روایت می‌کند: «کلاس سوم راهنمایی بود که مثل همیشه کتاب‌هایش را در بند کشی جا داد و آنها را مانند یک جعبه قنادی با خود به مدرسه برد. ظهر شد و همه منتظر کریم بودیم که از مدرسه برگردد ولی خبری نشد، حدس ما این بود که در مدرسه مانده تا با گروه نمایش و سرود همکاری کند، اما تا غروب خبری نشد. مادرم با برادر بزرگم به مدرسه رفتند، اما اولیای مدرسه گفتند: ظهر همه بچه‌ها به خانه‌هایشان برگشتند، مادرم به سرعت تمام به مسجد رفت. آنجا هم نبود. فردای آن روز یک تلگراف از کردستان آمد و نوشته بود: «من کردستان هستم. حالم خوب است؛ عبدالکریم.» نقطه شروع رفتن کریم به جنگ آنجا بود. بعد از چند روز لباس‌ها و کتاب‌هایش را در زیر زمین مسجد پیدا کردیم.» شهید غوابش در دوران جنگ تحمیلی *کسی با من ازدواج نمی‌کند! عبدالکریم در دزفول تحت آموزش نظامی گرفت و بعد از گذراندن دوره‌های آموزشی به گردان امیرالمومنین(ع) پیوست و در عملیات‌های نصر ۸ و والفجر ۱۰ به عنوان نیروی خط شکن شرکت داشت تا اینکه از ناحیه دو پا مجروح و همزمان شیمیایی هم شد. رفت و آمد او به جبهه تا پایان جنگ ادامه داشت. حالا دیگر جوانی شده بود برای خودش. سال ۶۸ خانواده تصمیم گرفتند برای پسرشان، آستین بالا بزنند. عبدالکریم که هنوز به علت مجروحیت مجبور بود با عصا راه برود، ابتدا مخالفت کرد و گفت کسی حاضر نیست با این وضعیت به همسری‌اش دربیاید. پدرش گفت که دختر عمویش را برای او در نظر گرفتند و او را مجاب کرد به خواستگاری رفتن. عمو وقتی پیشنهاد آنها را شنید با دخترش مشورت کرد و انتخاب را به عهده خودش گذشت، اما برای او توضیح داد که ممکن است عبدالکریم همیشه با عصا راه برود و ظاهرش همینطور نحیف بماند. وقتی دخترعمو و پسرعمو با هم صحبت کردند، مهر عبدالکریم به دل دختر جوان نشست. او می‌دانست پسرعمو همان مردی است که می‌تواند خوشبختش کند. سلامتی او را هم به خدا سپرد. دختر می‌خواست حالا که نمی‌تواند در جبهه‌ها برای جهاد خدا برود با یک مجاهد ازدواج کند و اجری هم از کارهای او به خودش برسد. مراسم ازدواج به سادگی مرسوم همان سال‌ها برگزار شد و زندگی مشترک آنها در خانه پدری عبدالکریم آغاز شد. پس از چند سال تصمیم گرفتند خانه مستقلی داشته باشند و در منطقه محروم سه راهی خرمشهر زمینی خریدند، اما چون هزینه ساخت خانه زیاد بود عبدالکریم خودش بنایی می‌کرد و همسرش کمک بنا بود! زندگی آنها همین‌قدر ساده و صمیمی می‌‌گذشت. اگرچه عبدالکریم به خاطر شرایط شغلی‌اش که نظامی بود اغلب به ماموریت می‌رفت و کمتر در خانه بود، اما زهرا خانم همسرش سعی می‌کرد همه امور خانه را به تنهایی پیش ببرد تا شوهرش احساس نکند برایشان کم می‌گذارد. شهید غوابش نفر اول از سمت راست *راضی نیستم به سوریه بروی! مهین و مجید فرزندان آنها دیگر بزرگ شده بودند و هرکدام به خانه بخت رفتند. زهرا خانم هم گمان می‌کرد چند صباح دیگر شوهر بازنشسته می‌شود و بیش‌تر می‌تواند کنارش باشد. اما تقدیر چیز دیگری رقم زده بود. سال ۹۳ کم کم حرفش را انداخت که تصمیم دارد برود، اما بالادستی‌ها با رفتنش موافقت نمی‌کردند. زهرا خانم می‌گوید: «آبان ماه ۹۳ بود که حاجی به من گفت: برای اعزام به سوریه ثبت نام کرده‌ام. شما که راضی هستید. ولی هنوز فرماندهی اجازه نداده. گفتم: اگر بگویم راضی نیستم چه می‌گویید؟ گفت: پس معلوم شد که مرا دوست نداری؛ از شما که یک زن صبور و مقاوم هستید بعید است.» شهید عبدالکریم غوابش در کنار پسرش در سال‌های قبل * ۱۰ دقیقه فرصت داشتم برای همیشه با همسرم خداحافظی کنم عبدالکریم خوب بلد بود اطرافیانش را در شرایط سخت چطور مجاب کند. وقتی بالاخره از محل کار با اعزامش موافقت شد، سریع ساکش را بست. همسرش می‌گوید: «همیشه می‌گفت: اگر رهبر بگوید به درون آتش برو، بدون چون و چرا می‌روم. به همه افرادی هم که قصد ورود به سپاه را داشتند گوشزد می‌کرد، باید دلسوز نظام و مطیع رهبر باشید اگر برای حقوق و کار می‌خواهید وارد سپاه شوید، همان بهتر که نیایید. حالا که سوریه را در خطر می‌دید باید کاری می‌کرد. یادم هست برای رحلت امام بچه‌های بسیج را برای اردو به تهران برده بود و از آنجا هم برای پیگیری اعزام یک سر هم به نیروی زمینی زده بودند، ولی گفته بودند تاریخ اعزام مشخص نیست. وقتی به اهواز رسید با او تماس گرفتند. حاجی سراسیمه مشغول جمع کردن وسایلش شد و گفت: باید بروم تهران. گفتم: تو دیروز از تهران آمدی دوباره می‌خواهی بروی، اتفاقی افتاده؟ گفت: می‌خواهم بروم سوریه، فقط ۱۰ دقیقه فرصت خداحافظی من و حاجی بود. گفت: به هیچ‌کس نگو سوریه‌ام بگو رفته تهران و کسی را نگران نکن. وقتی حاجی رفت و خودم تنها شدم از اعماق وجود گریه کردم. احساس کردم دلم را از جا کند و با خود برد؛ در حالی که حاجی پیش از این بارها به ماموریت‌های سخت و دور در مرز رفته بود. حاجی ۱۹ خرداد ۹۴ اعزام شد و دو روز بعد تماس گرفت و با صدایی بشاش گفت: نایب‌الزیاره شما هستم. در تمام تماس‌هایی که از سوریه می‌گرفت خیلی خوشحال بود و وقتی از اوضاع جسمی و جراحت‌هایش می‌پرسیدم گفت: باور می‌کنی خوب شده‌ام و به قدری مشغولم که وقت ندارم به خودم فکر کنم و همه چیز را فراموش کرده‌ام.  *خبری که اقوام را ناراحت کرد حاجی قرار بود ۴۵ روزه برگردد؛ یک ماه از حضورش در سوریه گذشته بود. شب قدر و ضربت خوردن حضرت علی(ع) بود و من در مسجد و مراسم احیا بودم که حاجی زنگ زد و احوالپرسی کرد و گفت: برای من و همکارانم دعا کن. چهار روز بعد از این تماس دیگر حاجی تماسی نگرفت تا جمعه آخر ماه مبارک رمضان ۱۹ تیر۱۳۹۴ که روز قدس بود و من خیلی نگران بودم؛ چون یک روز در میان در جریان احوال ایشان قرار می‌گرفتیم. دامادم گفت: شاید عملیات یا ماموریتی هستند که امکان تماس وجود ندارد. گفتم: خدا کند این‌طور باشد! چون فقط سلامتی حاجی برایم مهم است. صبح روز قدس با یک روحیه خراب به خاطر بی‌خبری از حاجی به راهپیمایی رفتم. خواهر کوچک حاجی و همسرش را آنجا دیدم و سراغ عبدالکریم را گرفتند. گفتم‌: خوب است الحمدلله. البته خانواده حاجی تا مدتی خبر نداشتند که حاجی سوریه است. در مراسم افطار منزل اخوی حاجی که همه خواهر و برادرها جمع بودند، برادر بزرگ حاجی گفت: حاج کریم اوقات همه را تلخ کرده! خواهر حاجی پرسید: چرا؟ ایشان هم گفت: حاج عبدالکریم رفته سوریه و همین اسباب ناراحتی خانواده حاجی را فراهم کرد.» *عبدالکریم شهید شد سحر یکی از روزهای آخر ماه رمضان تلفنی به داماد خانواده خبر دادند عبدالکریم به شهادت رسیده. او مانده بود چطور این خبر را به همسرش که وابستگی زیادی به پدر داشت و به زهرا خانم بدهد. دو ساعت نشسته بود و با خود فکر می‌کرد. عبدالکریم که برای تعمیر تانکی به خط مقدم رفته بود، مورد اصابت گلوله قرار می‌گیرد و به شهادت می‌رسد. زهرا خانم که تازه چند روز از همسرش خبر نداشت، دلشوره می‌گیرد. صبح وقتی می‌بیند مجید پسرش و برادر همسرش به همراه دوستشان به خانه آنها آمدند، حس می‌کند خبری شده. برادر عبدالکریم می‌زند زیر گریه و مجید به مادر می‌گوید به خودت مسلط باش. پدر به شهادت رسید. زهرا خانم می‌گوید: «پسرم بعد از شنیدن خبر شهادت پدرش اول نماز شکر خواند و گفت: اگر پرده‌های دنیا کنار برود و حقیقت جایگاه پدر را ببینید به جای گریه، شیرینی پخش می‌کنید. حتی حاضر نشد پیراهن سیاه بپوشد و به جای آن لباس سفید پوشید و خوشحال می‌شد که به او تبریک بگویند.» پیکر پاک شهید مدافع حرم «عبدالکریم اصل غوابش» در قطعه شهدای عملیات کربلای ۴ و ۵ و نصر ۸ و شهدای گردان امیرالمومنین(ع) در اهواز به خاک سپرده شد. انتهای پیام/",
    "label": "فرهنگ"
  },
  {
    "text": "عنوان: زیان‌ شرکت مهندسی و توسعه گاز در سال 99/ جزئیات مانده تعهدات 10 هزار میلیاردی\nخلاصه: طبق صورت مالی شرکت مهندسی و توسعه گاز در سال 99، این شرکت از سوددهی 12 میلیارد تومانی به میزان 4 میلیارد تومان زیانده شده است.\nمتن: به گزارش خبرنگار اقتصادی خبرگزاری فارس، در راستای سیاست شفاف‌سازی و جلوگیری از گلوگاه‌های فساد، دولت برای اولین‌بار از طریق سازمان خصوصی‌سازی اقدام به انتشار صورت‌های مالی برخی از شرکت‌های دولتی کرد. یکی از شرکت‌های دولتی، شرکت مهندسی و توسعه گاز ایران است. این شرکت یکی از شرکت‌های فرعی شرکت ملی گاز است که وظیفه طراحی، نظارت و اجرای کلیه عملیات مهندسی و ساختمان از جمله احداث و توسعه سیستم‌های تولید، جمع‌آوری و ذخیره‌سازی گاز، خطوط انتقال، تغذیه و توزیع گاز و ایستگاه‌های تقویت فشار را برعهده دارد. * شرکت مهندسی و توسعه گاز در سال 99 زیانده شد طبق صورت مالی شرکت مهندسی و توسعه گاز در سال 99، این شرکت از سوددهی 12 میلیارد تومانی به میزان 4 میلیارد تومان زیانده شده است. جدول 1   * عقب‌ماندگی پروژه خط سوم سراسری و ذخیره‌سازی گاز از برنامه لیست طرح‌های در دست اقدام شرکت مهندسی و توسعه گاز در جدول 2، آورده شده است. بیشترین عقب‌ماندگی از برنامه مربوط به پروژه خط لوله گاز سوم سراسری و ذخیره‌سازی گاز طبیعی در مخازن زیرزمینی است. جدول 2   *مانده تعهد 4.4 هزار میلیارد تومانی شرکت مهندسی و توسعه گاز به مپنا و قرارگاه خاتم تعهدات سرمایه‌ای از قراردادهای منعقده و مصوب بین شرکت مهندسی و توسعه گاز و سایر شرکت‌ها در جدول 3 آورده شده است. طبق جدول شرکت مپنا و قرارگاه خاتم‌الانبیا با 2.8 و 1.6 هزار میلیارد تومان، بیشترین مانده تعهد را از شرکت مهندسی و توسعه گاز در سال 99 داشته‌اند. مبلغ کل مانده تعهدات شرکت مهندسی و توسعه گاز 9.8 هزار میلیارد تومان است. جدول 3   *وضعیت پروژه‌های ذخیره‌سازی گاز در پایان سال 99 طبق جدول 4، سه پروژه شامل فاز دوم توسعه ذخیره‌سازی گاز در میدان شوریجه، امکان‌سنجی ذخیره‌سازی گاز طبیعی در ساختار قزل تپه و طرح فاز دوم طرح توسعه ذخیره‌سازی گاز در میدان سراجه در دستور کار شرکت مهندسی و توسعه گاز قرار داشته است. جدول 4   همچنین طبق صورت مالی، امکان‌سنجی ذخیره‌سازی گاز طبیعی در مخزن نصرآباد کاشان در مرحله تهیه اسناد مناقصه در خصوص فاز توسعه است. پیش‌ امکان‌سنجی ذخیره‌سازی گاز طبیعی در میدان مختار، مطالعه امکان‌سنجی ذخیره‌سازی گاز طبیعی در میدان بانکول، مطالعه امکان‌سنجی ذخیره‌سازی گاز طبیعی در میدان باباقیر در مرحله فرآیند انتخاب مشاور مدیریت طرح است. انتهای پیام/",
    "label": "اقتصادی"
  },
  {
    "text": "عنوان: اعلام داوران هفته سیزدهم لیگ برتر| صفایی داور بازی پرسپولیس و حیدری قاضی بازی استقلال شد\nخلاصه: با اعلام کمیته داوران، اسامی داوران قضاوت کننده در دیدارهای هفته سیزدهم لیگ برتر فوتبال مشخص شد.\nمتن: به گزارش خبرگزاری فارس و به نقل از  سایت رسمی فدراسیون فوتبال، اسامی داوران قضاوت کننده در این رقابتها به شرح زیر است: *جمعه 10 بهمن 99 نساجی مازندران- ذوب آهن اصفهان محمد رضا اکبریان – فرهاد مروجی – عباس پورحیدری – موسی مه آبادی کمک داور اضافی 1 و 2 : علی بای – کیوان علیمحمدی ناظر: فریدون اصفهانیان نفت مسجد سلیمان – استقلال پیام حیدری – علیرضا ایلدرم – هیوا بهمنی – مهدی شفیعی کمک داور اضافی 1و2 : روح اله شریفی -  مصطفی بینش ناظر: محسن قهرمانی سایپا – گل گهر سیرجان کوپال ناظمی – سعید قاسمی – براتعلی مولوی – حسین گلشنی کمک داور اضافی 1و2 : محمد باقر پور باقر – مهدی جبرئیلی ناظر: علیرضا یزدانی *شنبه 11 بهمن 99 تراکتور – آلومینیوم اراک کمیل غلامی – رامین بابایی- محمد شاکر – احمد کاظم لو کمک داور اضافی 1و2 : وحید صالحی – رضوان سرشار ناظر: نادر جعفری مس رفسنجان – صنعت نفت آبادان مرتضی منصوریان – یعقوب سخندان – نجف پناهی – بهزاد پناهی کمک داور اضافی 1و2 : حسین زیاری – وحید زمانی ناظر: حیدر شکور پرسپولیس  - ماشین سازی تبریز علی صفایی – سعید علینژادیان – حسن انتظاری – مهدی سیفی کمک داور اضافی 1و2 : امیر عرب براقی – مسعود حقیقی ناظر: حاتم بک پور فولاد مبارکه سپاهان- شهر خودرو مشهد موعود بنیادی فر – تورج عیوض محمدی – محمد رسول ذورقی – محمد علی پورمتقی کمک داور اضافی 1و2 : عباس راکی – فرهاد امینی ناظر: رحیم رحیمی مقدم فولاد خوزستان – پیکان تهران محمد رضا تارخ – امیر محمد داود زاده – اسماعیل احمدی – علی اکبر عظیم پور کمک داور اضافی 1و2 : حسین زمانی – مهرداد خسروی ناظر: اسماعیل صفیری انتهای پیام/",
    "label": "ورزشی"
  },
  {
    "text": "عنوان: رئیس مجلس اعلای الجزایر: تفکر صهیونیسم بزرگ‌ترین خطر جهان اسلام است\nخلاصه: رئیس مجلس اعلای الجزایر تأکید کرد: بیشترین خطری که ملت‌های مسلمان را تهدید می‌کند، تفکر صهیونیستی نژادپرستانه‌ای است که بر جامعه مسیحیت سایه افکنده است.\nمتن: به گزارش خبرنگار قرآن و فعالیت‌های دینی خبرگزاری فارس آیین افتتاحیه سی‌وپنجمین کنفرانس وحدت اسلامی صبح امروز با حضور آیت‌الله سیدابراهیم رئیسی ریاست جمهور و جمعی از میهمانان داخلی و خارجی کنفرانس در نهاد ریاست جمهوری برگزار شد. در این مراسم بوعبدالله بوغلام الله، رئیس مجلس اعلای الجزایر، گفت:‌ امت اسلامی امروزه بیشترین نیاز را به بیداری دارد تا بتواند آگاهی درستی از توانایی‌های انسانی، اقتصادی و جغرافیایی خود علی‌الخصوص در زمینه‌های معنوی داشته باشد. لذا تأکید شده که فقط با پیشروی علمی و در سایه رهبری پیامبر گرامی اسلام (ص)، امت اسلامی می‌تواند به موفقیت خود دست یابد. بیشترین خطری که ملت‌های مسلمان را تهدید می‌کند، تفکر صهیونیستی نژادپرستانه‌ است وی افزود: بیشترین خطری که ملت‌های مسلمان را تهدید می‌کند، تفکر صهیونیستی نژادپرستانه‌ای است که بر جامعه مسیحیت سایه افکنده و عقیده دارند که یهودیان از خون مسیحیت هستند و این باعث شده که یک سری مذاهب مسیحی دارای گرایش به یهودی، در جوامع مسیحی ظهور پیدا کنند؛ از جمله در آمریکا شاهد این مسئله هستیم و یکی از افرادی که دارای این گرایش است دونالد ترامپ است. همانطور که شاهد بودیم ترامپ سعی داشت بین مسلمانان و اسرائیل نزدیکی ایجاد کند و به همین منظور سفارت خود را از تل‌آویو به قدس اشغالی که محل معراج پیامبر است منتقل کرد. بوغلام الله ادامه داد: یکی از جلوه‌های این گرایش این است که همکاری و دوستی بین کشورهای اسلامی و رژیم نژادپرست صهیونیستی تحسین می‌شود و در عین حال همکاری بین کشورهای اسلامی از جمله رابطه الجزایر با ایران، زشت شمرده می‌شود.  وی در پایان از مسلمانان دعوت کرد از این گرایش که سعی دارد اسلام را صهیونیستی کند دور شوند همانطور که این بلا را بر سر مسیحیت آورده و آن را صهیونیستی کرده‌اند و این پدیده شوم در کشورهای اسلامی نیز نمود پیدا کرده است. ایران به تنهایی توانسته است در طول تاریخ بزرگترین علما از مکاتب و مذاهب مختلف را تربیت کند در ادامه «عادل عبدالمهدی» نخست وزیر سابق عراق ضمن تبریک فرارسیدن سالروز میلاد پیامبر اسلام (ص) از حضور در این کنفرانس ابراز خرسندی کرد و گفت: این کنفرانس در کشور ایران برگزار می‌شود، ایران گفتمان، ایرانی که به تنهایی توانسته است در طول تاریخ بزرگترین علما از مکاتب و مذاهب مختلف را تربیت کند. نخست وزیر پیشین عراق با اشاره به نام‌گذاری هفته وحدت در ۴۰ سال پیش توسط امام خمینی (ره) و برگزاری کنفرانس وحدت در این سال‌ها و همچنین تأکید مقام معظم رهبری بر مسئله وحدت، اظهار داشت: در عراق نیز آیت الله سیستانی مرجع عالیقدر مردم عراق به ما فرموده است که اهل سنت از خود شما هستند. دشمنان به دنبال ایجاد ویرانی در کشورهای اسلامی هستند تا سیطره بر آنها راحت‌تر شود وی با تأکید بر تلاش نیروهای خارجی و برخی عناصر داخلی برای ایجاد تفرقه بین مسلمانان و ایجاد ترس و رعب میان آنها و همچنین فریب خوردن برخی پیروان مذاهب و علمای آنها تصریح کرد: دشمنان به دنبال ایجاد ویرانی در کشورهای اسلامی هستند تا سیطره بر آنها راحت‌تر شود. عبدالمهدی از دخالت در امور داخلی ملت‌ها  به عنوان جلوه‌ای از تلاش دشمنان برای به ضعف کشاندن کشورهای اسلامی نام برد و تصریح کرد: علی رغم این مسائل مسلمانان دستاوردهایی را در زمینه‌های مختلف در سطح جهان داشته‌اند. وی با اشاره به این که طبق آمارهای غربی شمار مسلمانان در جهان به ۱.۹ میلیارد نفر می‌رسد، اظهار داشت: این آمار سهم بزرگی در جمعیت کل جهان دارد و دین اسلام نیز جزء پنج دین بزرگ جهان به شمار می‌رود.  باید برای ایجاد وحدت و تقریب در سیاست‌های خود تلاش کنیم نخست وزیر پیشین عراق در ادامه سخنان خود بر لزوم آمادگی برای مقابله با چالش‌های کنونی تأکید کرد و افزود: باید برای ایجاد وحدت و تقریب در سیاست‌های خود و در میان ملت‌هایمان تلاش کنیم. رونمایی از کتاب «موسوعه آیت الله تسخیری» به گزارش فارس در ادامه مراسم از کتاب «موسوعه آیت الله تسخیری» که به همت پژوهشگاه مطالعات تقریبی مجمع تقریب انتشار یافته با حضور رئیس جمهور رونمایی شد. این کتاب تجمیع آثار و اندیشه های علمی مرحوم آیت الله شیخ محمد علی تسخیری است که در ۱۲ جلد تنظیم و چاپ شده است.  در ادامه زیاد النخاله دبیرکل جنبش جهاد اسلامی فلسطین، ضمن تبریک میلاد با سعادت پیامبر اسلام (ص) با اشاره به اینکه این کنفرانس برای پافشاری بر تمسک به وحدت اسلامی و ایجاد وحدت بین مسلمانان برگزار شده است، خاطرنشان کرد: به همین مناسبت از آیت‌الله تسخیری یادی می‌کنیم که به خاطر اهمیت و نقش این کنفرانس در تقریب و وحدت بین امت اسلامی تلاش بسیاری برای برگزاری آن انجام می‌دادند. وی همچنین با تشکر از دبیرکل مجمع تقریب مذاهب اسلامی برای برگزاری این کنفرانس، گفت: من به نمایندگی از اعضای جنبش جهاد اسلامی و ملت مقام فلسطین، خدمت ملت عزیز و مسلمان ایران و رهبر عظیم الشأن جمهوری اسلامی ایران، حضرت آیت‌الله سیدعلی خامنه ای، حفظه الله، سلام خالصانه و دعا برای توفیق مستمر عرض می‌کنم. استعمار غرب با محاصره و ایجاد جنگ و درگیری وحدت مسلمانان را هدف قرار داده است النخاله با اشاره به چالش‌های بسیاری که مسلمانان از سوی استعمار غرب با آن روبرو هستند افزود: استعمار غرب با این چالش ها که شامل محاصره و ایجاد جنگ و درگیری در کشورهای مسلمان است، مسلمانان را هدف قرار داده است.  وی افزود: از دیگر اقدامات غرب ترویج مسئله پذیرش طرح رژیم صهیونیستی در سرزمین فلسطین با انعقاد توافقنامه عادی سازی با این رژیم است. همه این اقدامات در راستای عملیات یهودی سازی قدس و تلاش صهیونیست‌ها برای سیطره بر مسجد الاقصی و تلاش بیهوده برای خالی کردن قدس از فلسطینیان و صاحبان قانونی این شهر مقدس است. وحدت اسلامی واجب شرعی و امتثال امر خداوند متعال است وی با ذکر سه نکته در این زمینه ادامه داد: وحدت اسلامی واجب شرعی و امتثال امر خداوند متعال است که در قرآن کریم نیز بر آن تأکید شده است. بنابراین وحدت اسلامی ملغی کننده حق اجتهاد و تفاوت دیدگاه‌ها میان ملت های مسلمان نیست و پذیرش دیدگاه‌های دیگران با آنچه که در دین اسلام بر آن تأکید شده متناقض نیست. النخاله با اشاره به اینکه دین بزرگ اسلام تنها دینی است که به مخالفان خود اجازه می‌دهد در بین مسلمانان زندگی کنند و دین و عقاید خود را داشته باشند، گفت: در همین راستا ما تمام اقداماتی که در جهت تکفیر مخالفان اسلام و برای توجیه حرمت خون و آبروی آنها انجام می‌شود را محکوم می‌کنیم. اختلافات و درگیری‌ها بین مسلمانان، نتیجه پروژه‌های امنیتی و اطلاعاتی غرب است وی گفت: نکته دوم اینکه ما اطمینان داریم که اختلافات و درگیری‌ها بین مسلمانان، نتیجه پروژه‌های امنیتی و اطلاعاتی غرب است که حکومت‌های مرتبط با غرب در آنها سهم دارند و از این اختلافات در اهداف سیاسی استفاده می‌شود تا بر امت اسلامی سلطه پیدا کنند. النخاله درباره نکته سوم نیز گفت: بی‌شک تحقق وحدت اسلامی نیازمند اقدام عملی برای ایجاد آن در میان امت اسلامی است و در تحقق نهضت حقیقی این امت سهم بسزایی دارد.  فلسطین مسئله اصلی امت اسلامی است وی با تأکید بر اینکه فلسطین مسئله اصلی امت اسلامی است گفت: آزاد سازی فلسطین تنها بر عهده ملت فلسطین نیست که از فداکاری و تقدیم جوانان خود در دفاع از این سرزمین دریغ نکرده‌اند و نزدیک به ۱۰۰ سال در حال مبارزه بوده‌اند و این مقاومت همچنان نیز ادامه دارد. آنان با این مقاومت به دستاوردهای بسیاری دست یافته‌اند واین مقاومت حتی یک روز متوقف نشده است. وی در پایان ابراز کرد: وظیفه خود می‌دانم که از حمایت‌های مداوم جمهوری اسلامی ایران در همه زمینه‌ها از ملت فلسطین که از زمان پیروزی انقلاب اسلامی تا کنون ادامه داشته تشکر و قدردانی کنم که در استمرار مقاومت ملت فلسطین در برابر رژیم صهیونیستی از اهمیت بسزایی برخوردار بوده است. وی همچنین برای موفقیت این کنفرانس بین‌المللی و ترویج وحدت در کشورهای اسلامی ابراز امیدواری کرد. انتهای پیام/",
    "label": "فرهنگ"
  },
  {
    "text": "عنوان: جوادی: نشر ایران برای ماندگاری ناگزیر از ارتباطات بین ‏المللی است\nخلاصه: مراسم رونمایی از پرونده‌‏های بین‏‌المللی نویسندگان، تصویرگران و مروجان کتابخوانی کودک و نوجوان برگزار شد.\nمتن: به گزارش خبرگزاری فارس، مراسم رونمایی از پرونده بین ‎المللی نویسندگان، تصویرگران و مروجان کتابخوانی کودک و نوجوان با حضور محسن جوادی، معاون امور فرهنگی، ابراهیم حیدری مدیرکل دفتر مطالعات و برنامه ‎ریزی‌‎های فرهنگی و علیرضا اسماعیلی، مشاور اجرایی معاونت امور فرهنگی روز سه ‎شنبه (۱۹ مردادماه) در معاونت امور فرهنگی برگزار شد. محسن جوادی در این مراسم با اشاره به اهمیت این اقدام گفت: به نظرم نشر ایران برای ماندگاری و گسترده شدن باید ارتباطات بین ‏المللی خود را گسترده‎‌تر کند و اگر نشر ایران نتواند بین‌‏المللی شود در آینده از بین خواهد رفت. وی ادامه داد: امیدوارم با اقدامی که از سوی دفتر مطالعات و برنامه‌‏ریزی‌‎های فرهنگی برای این نویسندگان انجام شده است در آینده شاهد موفقیت فعالان فرهنگی ایران در سراسر جهان باشیم. همچنین در این مراسم ابراهیم حیدری به ذکر توضیحات درباره روند تشکیل پرونده برای نویسندگان، تصویرگران و مروجان کتابخوانی پرداخت و گفت: این اقدام با هدف شناساندن نویسندگان، تصویرگران و مروجان مطرح حوزه‌ کتاب کودک و نوجوان ایران به جهان و کمک به حضور کتاب‌های کودک و نوجوان ایران در بازارهای جهانی انجام شده است. وی ادامه داد: همچنین برقراری ارتباط‌های ادبی با کشورهای دیگر و دیپلماسی فرهنگی، آشنا کردن نویسندگان و کارشناسان ادبیات کودک و نوجوان با تدوین پرونده بین‌المللی از دیگر اهداف این طرح بوده است. وی با اشاره به تکمیل پرونده نویسنده گفت: فریدون عموزاده خلیلی، لاله جعفری، طاهره ایبد، افسانه شعبان‌نژاد، محسن هجری، ناصر یوسفی، محمدرضا حیدری ابهری، علیرضا گلدوزیان، هدی حدادی، اسماعیل آذری‌نژاد و عبدالحکیم بهار افرادی بودند که پرونده آنها برای حضور در مجامع بین‏ المللی تکمیل شد. انتهای پیام/",
    "label": "فرهنگ"
  },
  {
    "text": "عنوان: تماشای زندگی از دریچه دوربین بچه های اُتیسم\nخلاصه: نمایشگاه عکس و فیلم «نگاهی دیگر» با موضوع بچه های اُتیسم در گالری تابستانِ خانه هنرمندان برپاست.\nمتن: به گزارش خبرنگار فارس، نمایشگاه عکس و فیلم «نگاهی دیگر» با موضوع بچه های اُتیسم در گالری تابستانِ خانه هنرمندان برپاست.نمایشگاه «نگاهی دیگر» با مساعدت شهرداری منطقه 6 و همراهی خانه هنرمندان ایران برگزار شده و برای نخستین بار آثار عکاسی هنرجویان اُتیسم و اساتید آن ها در آنجا به نمایش در آمده است. همچنین مستندی بر همین اساس برای آگاه سازی جامعه با اختلال اُتیسم همزمان با برگزاری نمایشگاه در گالری تابستان نمایش داده می شود. این نمایشگاه تا 31 خردادماه از ساعت 15 تا 21 در دو گالری تابستان و محیطی پذیرای بازدیدکنندگان است،‌ عواید حاصل از فروش این آثار صرف آموزش و توانمندسازی بچه های اُتیسم خواهد شد.  انتهای پیام/",
    "label": "تفریح و نشاط"
  },
  {
    "text": "عنوان: ترتیل صفحه 171 قرآن/ ماجرای اصحاب سَبت+فیلم، متن و مفاهیم\nخلاصه: پیامبر (ص) می‌فرمایند: «اَلقُرآنُ غِنًی لاغِنی دونَهُ وَ لا فَقرَ بَعدَهُ» قرآن، توانمندی است که هیچ توانی جایگزین آن نمی‌شود و پس از آن هیچ فقری باقی نمی‌ماند.\nمتن: خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «اَلقُرآنُ غِنًی لاغِنی دونَهُ وَ لا فَقرَ بَعدَهُ» قرآن، توانمندی است که هیچ توانی جایگزین آن نمی‌شود و پس از آن هیچ فقری باقی نمی‌ماند. (تفسیرابی الفتوح ۱/۱۰) در ادامه تلاوت ترتیل صفحه ۱۷۱ قرآن کریم شامل آیات ۱۶۰ تا ۱۶۳ سوره مبارکه اعراف با صدای شهریار پرهیزکار تقدیم می‌شود.       انتهای پیام/",
    "label": "فرهنگ"
  },
  {
    "text": "عنوان: المپیک توکیو| گنج‌زاده: دستم شکسته بود اما مصمم ادامه دادم/یادم نمی‌آید چطور ضربه خوردم\nخلاصه: طلایی کاراته کشورمان در المپیک توکیو گفت: یادم نمی‌آید چطور ضربه خوردم.\nمتن: به گزارش خبرنگار اعزامی فارس از توکیو، سجاد گنج زاده پس از کسب مدال طلای المپیک  در مورد لحظه مصدومیت خود، عنوان کرد: می دانم مسابقه را عقب بودم و تلاش می کردم مسابقه را برگردانم اما ضربه را یادم نمی آید، پیش پزشکان بودم که به من گفتند مدال طلا گرفتم. بدنم سِر شده بود و اصلا یادم نمی آید. او ادامه داد: خدا را شکر می کنم چون برای این مدال خیلی زحمت کشیدیم. بهمن عسگری دوست نزدیکم متاسفانه نتوانست برسد. این مدال برای او، پورشیب و برای کل تیم کاراته است و کاراته لیاقت یک مدال طلای المپیک را داشت. قهرمان المپیک در مورد مصدومیت خود از ناحیه دست نیز خاطرنشان کرد: در آخرین مسابقه ای که در حالت تمرینی داشت، دست چپم شکست. پزشکان گفتند باید جراحی شود اما مصمم تر از قبل تمرینات را ادامه دادم این موضوع اصلا رسانه ای نشد چون خودم این را می خواستم. گنج زاده در مورد وضعیت کنونی خود گفت: حالم خوب است فقط مقداری سرم درد می‌کند. البته این اولین بار نیست که در چنین شرایطی قرار می‌گیرم و این اتفاق  نه تنها برای من  بلکه برای خیلی های دیگر در کاراته رخ داده است. ناراحتم از اینکه مسابقه به این شکل پیش رفت. وی در مورد صحبت‌های خود قبل از آغاز بازی ها که از مردم خواسته بود برایش دعا کنند و ورزشکاران را قضاوت نکنند، تاکید کرد: مردم با دعای خود به ما انرژی می دهند و اینکه من از آنها خواستم قضاوت نکنند به این دلیل است که هیچ ورزشکاری به بازی‌های المپیک نمی‌آید که شکست بخورد بلکه یک اشتباه ممکن است باعث شود که نتیجه ای که می خواهیم به دست نیاید هیچ ورزشکار و مربی دوست ندارد که در بازی های المپیک شکست خورده باشد. گنج زاده در پاسخ به این پرسش که ورزشکار عربستان از او عذرخواهی کرد یا خیر، گفت: در رختکن من از  ورزشکار عربستان عذرخواهی کردم  چون مسابقه  را جلو بود و بعد از آن نفهمیدم که چه اتفاقی رخ داد. ملی پوش کاراته ایران در مورد اینکه مدال خود را به چه کسی اهدا می کند، گفت: به مردم خوزستان، همه مردم ایران، به دوست خوبم بهمن عسگری و جامعه کاراته تقدیم می کنم. از آقای هروی هم خیلی تشکر می کنم چون از جان خود مایه گذاشت تا این مدال به دست بیاید. انتهای پیام/",
    "label": "ورزشی"
  },
  {
    "text": "عنوان: دستور وزیر راه برای رسیدن به رقم ۱۰ هزار کیلومتر آزادراه/ساخت خط‌آهن با کمک سرمایه‌گذاری خارجی‌\nخلاصه: معاون وزیر راه و شهرسازی با اشاره به مطالبات وزیر راه و شهرسازی مبنی بر بهسازی آزادراه‌های موجود و رسیدن به رقم ۱۰هزار کیلومتر آزادراه در کشور، گفت: تکمیل خطوط ریلی با پیشرفت ۶۰ درصد و بالاتر حداکثر تا ۲ سال آینده‌ انجام خواهد شد.\nمتن: خیرالله خادمی در گفت‌وگو با خبرنگار اقتصادی خبرگزاری فارس، در پاسخ به این سؤال که پیگیری مطالبات وزیر راه و شهرسازی در توسعه شبکه ریلی و آزادراهی و بهسازی برخی از آزادراه‌های کشور به کجا رسید؟ اظهار داشت: وزیر راه و شهرسازی برای بخش‌های مختلف حمل‌ونقل برنامه‌های مناسبی تدوین کرده و به معاونت‌ها نیز دستور تدوین برنامه‌ها را داده‌اند. * بررسی 2 پیشنهاد در اتصال مراکز بار به شبکه ریلی وی با اشاره به برگزاری جلسه‌ای با موضوع توسعه خطوط ریلی با حضور وزیر راه و شهرسازی اظهار داشت: در بخش توسعه خطوط ریلی، برنامه‌ریزی شد تا با هماهنگی کامل با بهره‌بردار خط، احداث ریل‌ با محوریت توجیه بار و مسافر مورد نیاز در خطوط انجام شود و شرکت راه‌آهن جمهوری اسلامی بتواند بهره‌وری بالاتری از این خطوط داشته باشد. معاون وزیر راه و شهرسازی ادامه داد: همچنین مقرر شد مسیرهای ریلی که احداث می‌شود به چشمه‌های بار و کارخانجات صنعتی متصل شود و مراکز عمده بار به این خطوط وصل شوند تا بار بیشتری از این مراکز از طریق خط‌آهن جابه‌جا شود و بدین ترتیب بهره‌وری خط افزایش یابد و تعریف جابه‌جایی بار و مسافر برای هر خط محقق شود و راه‌آهن به عنوان بهره‌بردار بتواند به خوبی از این خطوط بهره‌برداری کند. خادمی گفت: البته فعلاً مسیرهای ریلی اصلی را احداث می‌کنیم و مقرر شد پیگیری‌هایی برای نحوه  اتصال خطوط اصلی به چشمه‌های بار از طریق خطوط آنتنی انجام شود و وزیر راه‌ و شهرسازی دستور داد، در این حوزه با سازمان برنامه و بودجه مکاتبه شود و این موضوع هم مشخص شود که یا به صورت طرح جداگانه اتصال خطوط آنتنی‌‌ به محور اصلی ریلی انجام شود و یا در قالب همین طرح‌ها، آنتنی‌های اتصال به مراکز بار را هم احداث کنیم. * تکمیل خطوط ریلی با پیشرفت 60 درصد و بالاتر حداکثر تا 2 سال آینده‌ وی بیان کرد:‌ همچنین مطرح شد که پروژه‌های ریلی با پیشرفت فیزیکی بالا و مورد نیاز شبکه ریلی با میزان پیشرفت 60 درصد به بالا در سال‌های 1400 تا 1402 به بهره‌برداری برسانیم که در این باره پروژه‌های ریلی مهمی به وزیر راه و شهرسازی پیشنهاد شد. معاون وزیر راه و شهرسازی افزود: امیدواریم بتوانیم حداقل 1.5 تا 2 برابر متوسط ساخت ریل در کشور در سال جاری تا سال 1402 از محل منابع عمومی یا روش‌های تأمین مالی که در قانون بودجه پیش‌بینی شده است، نظیر تهاتر نفتی، احداث خط داشته باشیم. *‌ تأمین مالی پروژه‌‌های مهم و بزرگ ریلی‌ از طریق فاینانس بین‌المللی یا سرمایه‌گذاری خارجی خادمی اظهار کرد: همچنین در موضوع ابرپروژه‌های ریلی کشور که مورد نیاز جدی شبکه ریلی هستند و تکمیل کننده خطوط ریلی محسوب می‌شوند، مباحثی با وزیر راه و شهرسازی مطرح شد. وی ادامه داد: ‌ما برای آنکه بتوانیم بهره‌وری کل این شبکه 14 هزار کیلومتری راه‌آهن را افزایش دهیم، باید ابرپروژه‌های ریلی اتصالی و تکمیل شبکه را زودتر اجرا کنیم که در این‌باره می‌توان به راه‌آهن رشت - آستارا به عنوان حلقه مفقوده بین ایران و کشور آذربایجان اشاره کرد تا در ادامه مسیر، راه‌آهن کشورمان به آذربایجان و شبکه راه‌آهن روسیه و اروپا متصل شود؛ همچنین خط ریلی ‌شمال-جنوب در شرق کشور که از چابهار به زاهدان و در نهایت به مشهد مقدس متصل می‌شود، یا خط آهن اصفهان - اهواز به عنوان افزایش استفاده از ظرفیت بندر امام‌ و یا مسیر ریلی شیراز - بوشهر باید زودتر تکمیل شود. مدیرعامل شرکت ساخت و توسعه زیربناهای حمل و نقل کشور ادامه داد: پروژه‌هایی که نام برده شد، پیشرفت فیزیکی چندانی ندارند و نیاز است کشور فکری به حال تأمین مالی آنها مثلاً از طریق فاینانس بین‌المللی یا سرمایه‌گذاری خارجی یا قانون بودجه در قالب تهاتر نفتی‌ کند ‌که این موارد در قالب این سه برنامه در حال تدوین شدن است. * بهسازی رویه آسفالت 6 آزادراه با تأمین اعتبار 4.5 هزار میلیارد تومانی ‌ خادمی گفت: همچنین با توجه به دستور وزیر راه و شهرسازی مبنی بر بهسازی و ترمیم رویه آزادراه‌های کشور و ترسیم افق افزایش و توسعه شبکه آزادراهی به 10 هزار کیلومتر، ‌ اولویت بندی بهسازی آزادراه‌ها و احداث کریدورهای جدید آزادراهی هم در دستور کار قرار گرفت. ‌وی ادامه داد: تلاش کردیم نظرات وزیر راه و شهرسازی به صورت منسجم برای توسعه شبکه آزادراهی کشور تهیه کنیم، بخش اول این بود که مسیرهای آزادراهی که نیاز به ترمیم دارند در برنامه قرار گیرند تا برآورد مالی بهسازی و مدت‌زمان اجرای بهسازی آنها، به دقت احصا شود. معاون وزیر راه و شهرسازی عنوان کرد: تعدادی آزادراه در کشور داریم که رویه‌های نامناسب دارند و باید ترمیم شوند که در این باره می‌توان به آزادراه زنجان - تبریز، آزادراه قم - کاشان - اصفهان و یا بخشی از آزادراه قزوین - رشت اشاره کرد. خادمی اظهار کرد: در قالب برنامه‌ زمان‌بندی هدفگذاری شد 6 آزادراه که نیاز به ترمیم رویه دارد و بخش خصوصی مدیریت آنها را برعهده دارد، بررسی و برآورد هزینه‌ها انجام ‌و به مشاور واگذار شود، این پروژه‌ها‌ به زودی آماده خواهند شد و در برنامه‌ایی حداکثر 2 ساله تعیین وضعیت می‌شوند. وی افزود: برآورد ما برای ترمیم رویه این چند آزادراه بین 4 هزار میلیارد تومان تا 4 هزار و 500 میلیارد تومان است که نیاز داریم که اگر بتوانیم قیر آنها را تأمین کنیم سرمایه‌گذار بخش خصوصی هم می‌تواند منابع مالی اجرا را تأمین کنند و در یک برنامه دو تا سه ساله می‌توان رویه این جاده‌ها را ترمیم کرد. * ساخت 6000 کیلومتر آزادراه جدید در دست اجرا معاون وزیر راه و شهرسازی اظهار کرد: در بخش توسعه‌ آزادراه‌ها نظر وزیر راه و شهرسازی این بود که با توجه به اینکه شبکه آزادراهی ما در افق چشم‌انداز باید به 10 هزار کیلومتر افزایش یابد و امروز حدود 2760 کیلومتر آزادراه زیر بار ترافیک و یک‌هزار و 50 کیلومتر هم در دست اجرا داریم، بنابراین برای رسیدن به عدد چشم‌انداز باید 6 هزار کیلومتر آزادراه جدید بسازیم. خادمی ادامه داد: در این راستا در قالب دو برنامه تدوینی در حال انجام کار هستیم، اول آنکه آزادراه‌هایی که در طرح‌های مصوب قانون وجود دارند را تکمیل کنیم و دوم آزادراه‌هایی که برای شبکه ترانزیتی مورد نیاز است، اما مجوز آن در پیوست قانون نیست ولی با توجه به کریدورهای ترانزیتی کشور باید این خطوط ساخته شود. وی افزود: بنابراین طراحی این مسیرها در دستور کار قرار گرفت، ‌‌از هفته گذشته کار به پنج شرکت مشاور بدون معرفی شرکت دیگر، ‌واگذار شد تا با توجه به ظرفیت‌های حمل‌ونقلی کشور و درگاه‌های ترانزیتی که اتصالات مرزهای ترانزیتی کشور هستند، موضوعِ ساخت بررسی و براساس آن نگاهی به شبکه موجود آزادراهی و طرح‌های اولیه جامع حمل و نقل کشور انجام شود و از بین این پنج گزینه یک پیشنهاد و یا تلفیقی از پیشنهادات چند مشاور تهیه می‌کنیم تا به وزیر راه و شهرسازی ارائه شود. معاون وزیر راه و شهرسازی عنوان کرد: مجموعه این پروژه‌های آزادراهی، هم آنهایی که در قالب پیوست قانون بودجه باید زودتر به پایان برسند و هم آنهایی که ضرورت ایجاب می‌کند اجرا کنیم، حدود 6 هزار کیلومتر خواهد بود و برنامه مالی آنها هم طوری که بتوانیم از ظرفیت‌های احداث این آزادراه‌ها که در کنار آن ایجاد می‌شود، نظیر امکانات رفاهی، شهرک‌های گردشگری و شهرک‌های صنعتی و غیره هم استفاده خواهد شد و  این ظرفیت‌ها برای کمک به توسعه شبکه آزادراهی کشور به کار گرفته می‌شود. انتهای پیام/ب",
    "label": "اقتصادی"
  },
  {
    "text": "عنوان: لیگ برتر هندبال| مس کرمان به نماینده کردستان هم رحم نکرد\nخلاصه: نماینده کردستان مقابل صدرنشین گروه دوم رقابت های لیگ برتر هندبال باشگاه های کشور یعنی مس کرمان مغلوب شد.\nمتن: به گزارش خبرنگار ورزشی خبرگزاری فارس، در ادامه مرحله برگشت دور دوم سی و سومین دوره رقابت های لیگ برتر هندبال در  سومین روز از این مسابقات دقایقی قبل تیم‌ صنعت مس  کرمان صدرنشین گروه ب به مصاف تیم کیمیاکاشت کردستان رفت که شاگردان شاه نشین موفق شدند مقابل حریف خود به پیروزی دست یابند. تیم ‌کیمیا کاشت کردستان باهدایت ناصر سلیمی اولین فصل حضور در لیگ برتر هندبال آقایان را تجربه می‌کند و در این بازی مقابل قهرمان فصل قبل در شرایطی با نتیجه 35 بر 32 شکست خورد که در دقایقی از نیمه نخست از حریف پیش افتاده بود. نارنجی پوشان مس با برد در بازی امروز 20 امتیازی شده و مقتدرانه بدون باخت صدرنشین گروه ب باقی ماندند. کیمیاکاشت کردستان نیز با این شکست 3 امتیازی در رده پنجم قرارگرفت. در ادامه بازی های امروز از ساعاتی دیگر تیم فرازبام خائیز دهدشت مقابل فولادمبارکه سپاهان‌ قرار میگیرد و در دیدار پایانی امروز نیز پرواز هوانیروز مقابل زغال سنگ طبس قرارخواهد گرفت. انتهای پیام/ش",
    "label": "ورزشی"
  },
  {
    "text": "عنوان: از سوی دکتر بیگدلی اعلام شد: آمادگی کامل بانک ملت برای حمایت همه جانبه از صنعت پتروشیمی\nخلاصه: مدیرعامل بانک ملت اظهار داشت: افزایش سهم درصد محصولات پتروشیمی در دنیا و به فعالیت درآوردن پتانسیل های بالقوه موجود در این صنعت، نیازمند همکاری بیش از پیش بانک ها و شرکت های پتروشیمی در کشور است.\nمتن: به گزارش روابط عمومی بانک ملت، دکتر محمد بیگدلی در افتتاحیه دومین نمایشگاه و همایش تخصصی حمایت از ساخت داخل در صنعت پتروشیمی با ابراز خرسندی از حضور در جمع تخصصی فعالان این صنعت، از همه دست اندرکاران صنعت پتروشیمی که نقش تعیین کننده ای در عبور از شرایط جنگ اقتصادی داشته اند سپاسگزاری کرد. وی از صنعت پتروشیمی به عنوان یک صنعت استراتژیک نام برد که پس از صنایع غذایی و خودرو، سومین صنعت بزرگ دنیا محسوب می شود و رتبه نخست را در صادرات غیرنفتی کشور به خود اختصاص داده است. مدیرعامل بانک ملت با اشاره به این نکته که صنعت پتروشیمی در سال گذشته،  15 میلیارد دلار درآمد ارزی برای کشور داشته است، یادآور شد: در شرایط تحریم و جنگ اقتصادی کنونی،  ارزآوری بهترین خدمت برای کشور بوده است. دکتر بیگدلی با اشاره به تقاضای 4 تا 5 برابری محصولات پتروشیمی در مقابل دیگر محصولات حوزه انرژی گفت: تنوع محصولات پتروشیمی بسیار بالا است و تامین مواد اولیه هزاران کارگاه تولیدی و صنایع مختلف کشور از سوی پتروشیمی ها انجام می شود. وی با بیان این نکته که در سطح جهانی نیز بالاترین تقاضا مربوط به محصولات پتروشیمی در مقابل دیگر محصولات صنعت انرژی است، اظهار داشت: آینده صنایع نفت و انرژی در صنعت پتروشیمی نهفته است بنابراین باید به سمت توسعه هرچه بیشتر این صنعت حرکت کنیم. دکتر بیگدلی با تاکید بر این نکته که ضرورت ایجاب می کند که صنعت پتروشیمی را در کشور رونق و سهم پتروشیمی کشور را در جهان ارتقا دهیم، اضافه کرد: در سالی که به نام جهش تولید نامگذاری شده است بخش مهمی از این جهش، می تواند از طریق شرکت های پتروشیمی محقق شود و توجه و نگاه ویژه به این صنعت از مصادیق بارز اقتصاد مقاومتی است. وی با بیان این نکته که بانک ها برای حمایت از جهش تولید، باید صنعت پتروشیمی را مورد حمایت ویژه قرار دهند، گفت: بانک ملت همواره تامین مالی پتروشیمی های کشور را در دستور کار داشته و تا به امروز حمایت های ویژه ای از این شرکت ها انجام داده است. به گفته دکتر بیگدلی، بانک ملت که زمانی از سوی فعالان این صنعت به عنوان بانک انرژی نام گرفته بود بیش از 20 میلیارد دلار در حوزه نفت و گاز و پتروشیمی سرمایه گذاری کرده است. وی با اشاره به سهم سه درصدی ایران از عرضه جهانی محصولات پتروشیمی و رتبه دوازدهم در این زمینه، خاطرنشان کرد: افزایش سهم درصد عرضه محصولات پتروشیمی نیازمند تدوین برنامه های میان مدت و بلندمدت است و  بانک ملت به عنوان یک بانک بزرگ که هم تجربه فعالیت در صنعت پتروشیمی را در کارنامه دارد و هم از توان مالی بالایی برخوردار آست آمادگی کامل دارد که برای حمایت از تولید داخلی و رونق صنعت پتروشیمی، همه همکاری های لازم را انجام دهد. وی اظهار امیدواری کرد که خروجی این همایش و نمایشگاه به رونق تولید داخلی و افزایش تولید و اشتغال در کشور منتهی شود و خیر و برکت آن نصیب همه مردم ایران شود. در این همایش و نمایشگاه، عباس جعفرلو و سیدابوطالب دیبایی معاونان مدیرعامل، حسن کمالوند و علی اکبر صابریان مدیران امور، رضا تکبیری مدیر شعب مناطق آزاد تجاری - صنعتی  و  سیدمحمدرضا ساداتی رییس شعبه مستقل مرکزی، مدیرعامل بانک ملت را همراهی می کردند. بر اساس این گزارش، دومین نمایشگاه  و همایش تخصصی حمایت از ساخت داخل در صنعت پتروشیمی با حمایت ویژه بانک ملت از روز 27 تا 29 بهمن ماه 99 برگزار شد. بانک ملت با برپایی غرفه ای در این نمایشگاه، انواع خدمات خود را در زمینه بانکداری شرکتی، تامین سرمایه، بیمه و صرافی را به بازدیدکنندگان معرفی کرد. این گزارش می افزاید جعفر ربیعی مدیرعامل هلدینگ خلیج فارس، غلامحسین مظفری مدیرعامل منطقه آزاد کیش و تعدادی از مدیران عامل بانک ها نیز از غرفه بانک ملت در این نمایشگاه بازدید کردند. دکتر بیگدلی مدیرعامل بانک ملت و هیات همراه در جریان سفر به کیش، همچنین با غلامحسین مظفری مدیرعامل منطقه آزاد کیش دیدار و گفت و گو کردند. در این دیدار طرفین بر گسترش تعاملات تاکید کردند.",
    "label": "اقتصادی"
  },
  {
    "text": "عنوان: فراخوان SeGaP 2021 برای بازی‌سازان و بازی‌پژوهان منتشر شد\nخلاصه: فراخوان پنجمین دوره جایزه بازی‌های جدی1400 (SeGaP2021) منتشر شد تا بازی‌سازان و بازی‌پژوهان علاقه‌مند به تولید و مطالعه در حوزه سرگرمی­ های جدی را دوباره وارد یک فضای رقابتی جذاب و جدی در یکی از مهم ترین رویدادهای صنعت بازی کشور کند.\nمتن: به گزارش خبرگزاری فارس به نقل از روابط عمومی بنیاد ملی بازی‌های رایانه‌ای، جایزه بازی‌های جدی که هرسال توسط بنیاد برگزار می‌شود در این دوره نیز همچون سال گذشته با نگاهی کلان­تر نسبت به سرگرمی های هدفمند و با جذب شبکه‌ای گسترده از حامیان و همکاران، علاوه بر بازی‌های دیجیتال، حامی سایر سرگرمی­ های جدی همچون اتاق فرار، بازی‌های رومیزی یا شبیه ­سازها هم خواهد بود. رویداد  امسال هم در سه بخش اصلی خود یعنی جشنواره بازی جدی سال 1400، هکاتون بازی‌های جدی 1400 و سمپوزیوم بازی‌های جدی 1400 برگزار می‌شود تا تمام بازی‌سازان و بازی‌پژوهان با حضور در این عرصه رقابتی فرصت تازه‌ای برای تولید مقالات و خلق بازی‌های جدید را تجربه کنند و دانسته‌هایشان را با هم به اشتراک بگذارند. بنیاد ملی بازی‌های رایانه‌ای این بار هم با مشارکت حامیانی که سهمی در برگزاری رویداد پنجم جایزه بازی‌های جدی دارند نگاهی ویژه به بخش جذاب ماجرا از نظر شرکت‌کنندگان در این رویداد دارد؛ یعنی بخش جوایز آن که با در نظر گرفتن میلیون‌ها تومان جایزه نقدی انگیزه‌‌های رقابت و شرکت در این رویداد را ایجاد کرده است. افراد و تیم­های علاقه­مند می‌توانند نهایتاً تا روز جمعه مورخ 23 مهر‌ماه 1400 برای بهره‌مندی از این فرصت و شرکت در رویداد به‌صورت فردی یا تیمی ثبت‌نام کنند. قابل توجه است که به‌منظور توانمندسازی و آموزش شرکت‌کنندگان پیش از هکاتون، کارگاه‌های آموزشی تخصصی برگزار خواهد شد که پیش‌نیاز دریافت امتیاز فعالیت نخبگی بنیاد ملی نخبگان و اجباری است. زمان کارگاه‌ها متعاقبا اعلام خواهد شد. برای دانلود فراخوان کامل SeGaP2021 به زبان فارسی، ارسال اثر به جشنواره، ثبت‌­نام فردی یا گروهی در هکاتون و یا ارسال مقاله به سمپوزیوم اینجا کلیک کنید. انتهای پیام/",
    "label": "تفریح و نشاط"
  },
  {
    "text": "عنوان: تماشای فینال جام قهرمانان بازی‌های ویدئویی ایران در سینما\nخلاصه: تماشای مسابقه ورزشی در سینما اتفاق عجیب و بی‌سابقه‌‌ای نیست و اولین بار برای جام جهانی 2018 روسیه بود که پخش مستقیم بازی‌های ایران در جام جهانی روی پرده بزرگ سینماها آمد، حالا باز هم قرار است این تجربه پرهیجان و دوست‌داشتنی تکرار شود. اما این بار برای طرفداران و تماشاگران مسابقات ورزش‌های الکترونیک و آن هم در پردیس سینما ملت؛ اتفاقی که برای اولین بار شاهدآن خواهیم بود.\nمتن: به گزارش خبرگزاری فارس به نقل از روابط عمومی بنیاد ملی بازی‌های رایانه‌ای، ششمین دوره جام قهرمانان بازی‌های ویدئویی ایران که با همکاری بنیاد و آپارات گیم از ابتدای خرداد ماه با برگزاری مسابقات مرحله مقدماتی کار خود را در چهار رشته کلش رویال، FIFA21 PS4 و فوتبالیست  بزن بهادر با حضور نزدیک به 1000 شرکت‌کننده آغاز کرد، پس از 7 روز رقابت آنلاین بازیکنان با یکدیگر از طریق پلتفرم بازیکو، با معرفی نفرات راه یافته به مرحله نیمه نهایی پایان یافت. براساس برنامه‎ ریزی انجام شده دور نهایی این مسابقات با حضور تماشاگران در سالن سینما پردیس ملت برگزار خواهد شد. تا آنها از نزدیک شاهد رقابت 8 نفر راه یافته به مرحله نیمه‌نهایی این مسابقات از هر رشته باشند. مرحله نیمه نهایی و فینال این مسابقات روزهای20 و 21 خرداد در پردیس سینما ملت برگزار می‌شود تا در نهایت سه نفر برتر هر رشته انتخاب شوند. علاوه برآن قرار است یک مسابقه جذاب هم بین قهرمانان ایران و قهرمانان جهان در رشته فیفا ۲۱ برگزار شود که تماشای این مسابقه هم حتما جذابیت‌ها و هیجان خاص خود را دارد. علاقه‌مندان برای تماشای این رقابت‌ها می‌تواتند از طریق وب‌سایت سینماتیکت اقدام به خرید بلیط کنند. گفتنی است با توجه به شرایط کرونا و لزوم رعایت پروتکل‌های بهداشتی ظرفیت محدودی برای فروش بلیط و حضور تماشاگران در سالن در نظر گرفته شده است. لازم به ذکر است که مسابقات نیمه نهایی روز پنج شنبه 20 خرداد از ساعت 11 تا 21، مسابقات بین‌المللی فیفا روز جمعه 21 خرداد از ساعت 11 تا 16 و مراسم اختتامیه و اهدای جوایز منتخبان نیز از ساعت 19 تا 21 روز جمعه برگزار خواهد شد. انتهای پیام/",
    "label": "تفریح و نشاط"
  },
  {
    "text": "عنوان: کاهش ارزبری ۲۱۰ میلیون یورویی با داخلی‌سازی قطعات\nخلاصه: گروه صنعتی ایران خودرو در سال‌های ۹۸ و ۹۹ و شرایط سخت تحریم، با اجرای پروژه‌های مختلف  و برگزاری میزهای ساخت داخل توانست در مجموع ۲۱۰ میلیون یورو کاهش ارزبری را محقق کند.\nمتن: اخبار شرکتها؛ ایکوپرس- شرکت طراحی مهندسی و تامین قطعات ایران‌خودرو (ساپکو) در این مدت با اجرای ۱۳۵ پروژه داخلی‌سازی قطعات و مجموعه‌های خودرو و اجرای پروژه‌های بهینه سازی طراحی ۲۱۰ میلیون یورو کاهش ارزبری محقق کرده است. در حوزه  قالب و ابزار خودروی تارا نیز ایران‌خودرو موفق به ساخت دو هزار دست قالب و ابزار به وزن سه هزار تن با صرفه جویی ارزی ۲۲ میلیون دلار شده است. این شرکت در دو سال اخیر، با توسعه همکاری با شرکت‌های دانش‌بنیان، صنایع دفاع و هوافضا، توانسته از ظرفیت‌های موجود در این نهادهای توانمند بهره‌برداری کرده و بخشی از اهداف توسعه ساخت داخل خود را از طریق آن محقق کند. درحال حاضر، ساپکو ۱۳۱ پروژه با شرکت‌های دانش بنیان با ظرفیت قرارداد هزار میلیارد تومان و کاهش ارزبری سالانه ۱۵۰ میلیون دلار و همچنین ۲۱ پروژه با صنایع دفاع با هدف ۳۳ میلیون یورو کاهش ارزبری سالانه را دنبال می‌کند. ۲۳ تفاهم نامه شرکت ساپکو با سازمان هوا فضا نیز بخشی از پروژه هایی است که با ظرفیت قرارداد دو هزار میلیارد تومان و کاهش ارزبری سالانه ۴۶ میلیون دلار در حال پیگیری است. انتهای پیام/ب",
    "label": "اقتصادی"
  },
  {
    "text": "عنوان: اعلام زمان ابلاغ رای پرونده النصر در رابطه با باشگاه پرسپولیس از سوی CAS\nخلاصه: زمان ابلاغ رای پرونده النصر در رابطه با باشگاه پرسپولیس و کنفدراسیون فوتبال آسیا از سوی CAS اعلام شد.\nمتن: به گزارش خبرگزاری فارس و به نقل از سایت پرسپولیس و با اعلام امیرعلی حسینی مدیر امور بین‌الملل باشگاه پرسپولیس، جلسه استماع پرونده النصر در دادگاه حکمیت ورزش در روز دوشنبه 23 آگوست 2021 مطابق با اول شهریور سال 1400 به صورت ویدئویی برگزار می‌شود. از سوی باشگاه پرسپولیس، در تاریخ 19 جولای 2021 (28 تیرماه) اسامی نمایندگان شرکت کننده از طرف باشگاه پرسپولیس در این جلسه را به دادگاه اعلام شد و کنفدراسیون نیز اسامی نمایندگان خود را برای حضور در این جلسه، در تاریخ 27 جولای 2021 (5 مرداد) اعلام کرد. دادگاه حکمیت ورزشی در مکاتبه 27 جولای خود، اعلام داشت که با عنایت به ماده R59 از مواد قانونی مرتبط با ورزش، تاریخ ابلاغ رأی 31 آگوست 2021 مطابق با 9 شهریورماه اعلام می‌شود. انتهای پیام/",
    "label": "ورزشی"
  },
  {
    "text": "عنوان: تامین مالی شرکت مادر تخصصی تولید نیروی برق حرارتی\nخلاصه: مدیرعامل تامین سرمایه امین با اشاره به برنامه این شرکت به منظور فعالیت بیشتر و تخصصی در باره تامین مالی حوزه انرژی گفت: حوزه انرژی مشتمل برحوزه‌های نفت، گاز، پتروشیمی-پالایشی و نیروگاهی با توجه به منابع خدادادی در کشور از حوزه‌های موثر بر توسعه اقتصادی کشور محسوب می‌شود.\nمتن: به گزارش خبرگزاری فارس، یکی از کارکردهای بورس،‌تامین مالیشرکتها برای اجرای پروژه‌ها و طرحای توسعه در شرکتها است. در این زمینه‌ ‌سلمان خادم‌المله مدیرعامل تامین سرمایه امین با اشاره به برنامه این شرکت به منظور فعالیت بیشتر و تخصصی در مورد تامین مالی حوزه انرژی گفت: حوزه انرژی مشتمل برحوزه‌های نفت، گاز، پتروشیمی-پالایشی و نیروگاهی با توجه به منابع خدادادی در کشور از جمله مهم‌ترین حوزه‌های موثر بر توسعه اقتصادی کشور محسوب می‌شود، لذا تامین منابع مالی در این حوزه از مهم‌ترین رسالت‌ها بازار سرمایه در کلان و شرکت تامین سرمایه به عنوان واسط وجوه است. وی ادامه داد: شرکت تامین سرمایه امین به عنوان یک هدف استراتژیک نسبت به افزایش شناخت و گردآوری داده‌های این صنایع و هم‌چنین برنامه‌ریزی برای ارائه خدمات مالی به این حوزه اقدام کرده است. این مدیر بورسی، باتوجه به نیازهای گسترده موجود در تامین مالی صنعت انرژی و منابع طبیعی موجود در کشور و همچنین با در نظر گرفتن ساختار سهامداری تامین سرمایه امین گفت: تمرکز این شرکت بر صنعت انرژی، نفت گاز و پتروشیمی ‌شامل بالادست، میان‌دست و پایین‌دست قرار گرفته است تا بتواند جریان عمده سرمایه را به سمت حوزه انرژی سوق دهد. خادم‌الملّه در ادامه افزود: شرکت تامین سرمایه امین در ادامه پروژه‌های خود در تامین مالی بخش انرژی کشور، به منظور تامین منابع مالی توسعه بخش نیروگاهی، برای شرکت مادر تخصصی تولید نیروی برق حرارتی اقدام به انتشار اوراق سلف موازی استاندارد برق نموده است. با توجه به نقش اساسی شرکت برق حرارتی در تامین برق کشور و مشکلات مالی دولت در پرداخت مطالبات بخش نیروگاهی، استفاده از راهکارها و منابع مالی جایگزین برای رفع نیازمندی‌های این بخش متناسب با ابزارهای مالی بازار سرمایه از جمله وظایف نهادهای مالی به خصوص شرکت­های تامین سرمایه به شمار می­‌رود. در این باره تامین سرمایه امین برای اولین بار از اوراق سلف موازی استاندارد برای تامین مالی بخش دولتی و حاکمیتی در تامین نیروی برق کشور استفاده نموده و منابع مالی پایدار، به صرفه و بلند مدت را در اختیار ناشر قرار داده است. بهره‌مندی از این اوراق می­‌تواند گشایش مهمی در تامین مبالغ قابل توجه ریالی در این حوزه باشد که به حفظ و توسعه ظرفیت تولید برق در کشور کمک شایانی خواهد نمود. وی افزود: شرکت مادر تخصصی تولید نیروی برق حرارتی، که در واقع حدود 42 درصد از ظرفیت نیروگاه‌های تولید برق حرارتی کل کشور را به خود اختصاص داده است، به منظور تامین بخش از منابع مالی مورد نیاز جهت اجرای طرح‌های توسعه خود اقدام به انتشار اوراق سلف موازی استاندارد برق به مبلغ 13،579 میلیون ریال منتشر کند که مرحله اول این انتشار به مبلغ 6،579 میلیون ریال از تاریخ 23 دی 1399 شروع شده است.  قیمت اعمال اختیار خرید تبعی و اختیار فروش تبعی اوراق مذکور با دوره عمر دو ساله به ترتیب 138 درصد و 137 درصد قیمت پایه عرضه اولیه در سررسید اوراق است. مشاور عرضه و متعهد پذیره‌نویسی بخشی از این اوراق شرکت تامین سرمایه امین است و در این مورد از خدمات سندیکای متعهدان پذیره‌نویسی و بازارگردانی نیز استفاده خواهد شد. انتهای پیام/ب",
    "label": "اقتصادی"
  },
  {
    "text": "عنوان: حمایت از بازی‌های برتر موبایلی ایرانی و کمک به انتخاب مخاطبان\nخلاصه: پویش نوروزی «بازینو» با شعار «سال نو، بازی نو» برای نخستین‌بار به همت بنیاد ملی بازی‌های رایانه‌ای و با هدف حمایت از بازی‌های موبایلی برتر ایرانی کار خود را از اول فروردین 1400 آغاز می‌کند و کاربران با نصب و انجام این بازی‌ها علاوه بر شرکت در یک فضای رقابتی، شانس دریافت جوایز ویژه‌ای را که برای آن در نظر گرفته شده را نیز خواهند داشت.\nمتن: به گزارش خبرگزاری فارس، سید صادق پژمان مدیرعامل بنیاد ملی بازی‌های رایانه‌ای با اشاره به اینکه در این پویش نوروزی 25 بازی پرطرفدار به کاربران معرفی می‌شوند، گفت: در پویش نوروزی «بازینو» که تا 20 فروردین ادامه خواهد داشت، بازی‌های موبایلی منتخب ایرانی به طور گسترده از طریق بستر دیجیتال در معرض انتخاب کاربران در سراسر ایران قرار گرفته تا آنها بتوانند به سادگی این بازی‌ها را نصب کرده و از طریق تلفن همراه به دو صورت انفرادی و گروهی در ایام تعطیلات نوروز این بازی‌ها را انجام دهند و لذت حضور در یک فضای رقابتی سالم از طریق بازی را تجربه کنند. مدیرعامل بنیاد ملی بازی‌های رایانه‌ای افزود: در تعطیلات نوروزی سال 1400 نیز مانند سال 1399 به‌دلیل شرایط شیوع ویروس کرونا مجبور به رعایت دستورالعمل‌های ستاد ملی مبارزه با کرونا و پرهیز از سفر و ماندن درخانه جهت قطع زنجیره انتقال کرونا هستیم. از طرفی تجربه یک سال اخیر نشان داد که استقبال ازانجام بازی در میان مردم بسیار بیشتر از گذشته شده است. وی ادامه داد: آمارها نشان می‌دهد که بازار بازی‌های موبایل در دنیا در دوران شیوع کرونا همزمان با افزایش میزان استفاده‌ مصرف‌کننده‌ها، با رشد بیش از ۷۷ میلیارد دلاری درآمد در سال 2020 مواجه شده است. در پژوهش مرکز تحقیقات بازی‌های دیجیتال (دایرِک) نیز که به بررسی وضعیت شرکت‌های بازی‌سازی ایران در شرایط شیوع ویروس کرونا پرداخته شده، تعداد نصب بازی‌ها توسط کاربران در مجموع 59 درصد افزایش یافته است. از این رو بنیاد ملی بازی‌های رایانه‌ای با رویکرد غنی سازی اوقات فراغت خانواده‌ها در ایام تعطیلات نوروز و از سوی دیگر حمایت از کسب وکار بازی‌سازان ایرانی و رونق تولید داخلی سازوکار اجرای این پویش نوروزی را طراحی کرده است. پژمان گفت: بازی‌های شرکت‌کننده در این پویش جزء بازی‌های باکیفیت ایرانی هستند و تلاش ما این است که با معرفی این بازی‌ها و بازی‌سازان آنها،  انگیزه‌های تولید بازی‌های بیشتر را در آنها تقویت کنیم. مدیرعامل بنیاد تصریح کرد: در طراحی این پویش از ابزارهای بازاریابی دیجیتال حوزه بازی استفاده شده است تا کسانی‌که کاربر اپلیکیشن‌های موبایلی و رسانه‌های اجتماعی هستند، از تبلیغات معرفی بازی‌ها در این بسترهای تعاملی استفاده ‌کنند. همچنین کاربران شبکه‌های اجتماعی از طریق این شبکه‌ها با بازی‌های این پویش آشنا می‌شوند و امکان دسترسی و نصب بازی‌ها برایشان فراهم است. وی با اشاره به طراحی سایت پویش بازینو با عنوان «bazino1400.ir» که کار خود را چند روز قبل از شروع پویش آغاز می‌کند، افزود: کاربران از طریق این سایت می‌توانند به بازی‌های این پویش دسترسی داشته باشند و آنها را دانلود کنند. مدیرعامل بنیاد همچنین گفت: 25 بازی در این پویش شرکت داده شده‌اند و نکته قابل اهمیت درباره این پویش این است که 8 بازی، بازی‌های جدیدی هستند که در بهمن و اسفند 1399 منتشر شده‌اند. سایر بازی‌ها جزء بازی‌های پرمخاطب و با نصب بالا هستند و به ‌تازگی به‌ روزرسانی شده‌اند. هدف ما این است که با این پویش کاربران بیشتری جذب این بازی‌های مناسب ایرانی شوند. وی در خصوص ژانر بازی‌های پویش بازینو نیز گفت: بازی‌هایی با سبک‌های متنوع و متناسب با سلایق مختلف کاربران اعم از ورزشی، کلماتی، پازل، استراتژی و رانندگی در این پویش شرکت کرده‌اند. از سویی دیگر امکان رقابت آنلاین در برخی از این بازی‌ها نیز وجود دارد و خانواده‌ها در فضایی خانوادگی و در شرایط کرونایی که مجبور به در خانه ماندن هستند، می‌توانند از رقابت آنلاین در این بازی‌ها لذت ببرند و در کنار هم سرگرم شوند. انتهای پیام/",
    "label": "تفریح و نشاط"
  },
  {
    "text": "عنوان: چمنیان: از هواداران عذرخواهی می‌کنم/ تراکتور نوسان زیادی دارد و مهاجمان عملکرد خوبی ندارند\nخلاصه: مربی تیم فوتبال تراکتور گفت: از هواداران عذرخواهی می‌کنم، تراکتور نوسان زیادی دارد و باید در آینده مشکلات را برطرف کنیم.\nمتن: به گزارش خبرنگار ورزشی خبرگزاری فارس، عباس چمنیان در پایان بازی تیم تراکتور برابر پرسپولیس اظهار داشت: از هواداران عذرخواهی می‌کنم بخاطر کسب این نتیجه در بازی خانگی. امروز روزی بود که اگر اشتباه می‌کردیم دچار مشکل می‌شدیم و همین اتفاق هم افتاد. از سید جلال  غفلت کردیم و یار گیری نکردیم. تا قبل از گل پرسپولیس روند بازی بد نبود،  عدم دقت بود که نتوانستیم گل تساوی را بزنیم. دژاگه را روی نیمکت داشتیم اما مصدوم بود. بازهم از هوادارن معذرت می‌خواهم. وی در رابطه با اینکه چرا مسعود شجاعی در کنفرانس خبری شرکت نمی‌کند، عنوان کرد: شجاعی به دلیل نداشتن کارت مربی‌گری نمی‌تواند در کنفرانس حضور پیدا کند. من به نمایندگی از او حضور دارم. او از هفته پنجم تیمش را تحویل گرفت و همه می‌دانند که این کار سختی است و زمان زیادی برای جایگزینی کادر قبلی نیاز داشت. مربی تیم تراکتور گفت: تیم تراکتور نوسان زیادی دارد و در آینده با ترمیم این مشکلات رفع می‌شود. بعضی اوقات عملکرد خوبی دارد و بعضی اوقات نه. اگر مقداری به ثبات برسد اوضاع بهتر می‌شود. وی در رابطه با عملکرد مهاجمین تیم تراکتور عنوان کرد: در این بازی و بازی قبل حمزاوی را بازی دادیم و نتواست از پس این کار برآید. چند بازی از او استفاده نکردیم و بجز محمد عباس‌زاده بقیه مهاجمین مان عملکرد خوبی از خود نشان نداده‌اند. بازیکنان ما تمرکز کافی را ندارند. با حضور بازیکنان با کیفیت این حل می‌شود. انتهای پیام/",
    "label": "ورزشی"
  },
  {
    "text": "عنوان: هلالی برای امام زمان خواند/ نماهنگ «صلح جهانی» منتشر شد\nخلاصه: نماهنگ «صلح جهانی» با نوای عبدالرضا هلالی به مناسبت میلاد امام زمان (عج) منتشر شد.\nمتن: به گزارش خبرنگار حوزه مسجد و هیأت خبرگزاری فارس، نماهنگ «صلح جهانی» با نوای عبدالرضا هلالی به مناسبت نییمه شعبان سالروز میلاد امام زمان (عج) براساس شعری از سعید پاشازاده منتشر شد. متن شعر این اثر به شرح زیر است: کنار غربت آدم، از اول دم به دم بودی تو روی عرش کشتی، امید نوح هم بودی خلیل الله را هم دوش، در حل و حرم بودی تو وقتی کعبه را می‌ساخت، با او هم قدم بودی میان تور، برروی لب موسی قسم بودی و عیسی با عروجش پیشگفتار است کارت را به قومش درس داده شمه‌ای از انتظارت را مستی آگه تویی، شب منم و ماه تویی بنده ترین شاه تویی، مقصد هر راه تویی بسم‌الله علی و صدق‌الله تویی بسم‌الله علی و صدق‌الله تویی دلبر دلخواه تویی، فاتح و فتاح تویی همدل و همراه تویی، آه پس از آه تویی بسم‌الله علی و صدق‌الله تویی بسم‌الله علی و صدق‌الله تویی کعبه دخیل بسته بر نور علی و نور تو صبح علی‌الدوام ما، صبح علی‌الظهور تو تا بشناسدت جهان که منجی مقدری نام حسین بن علی را به زبان می‌آوری عجل الله تعالی فرجه، عجل الله تعالی فرجه یا صاحب الزمان جان جانان جهانی، تو امیری و امانی تو فقط صاحب عصری و زمانی می‌رسی تا زمین را به کمالش برسانی آخرین جنگ جهانی بشود، صلح جهانی باش تا من به کسی غیر تو دلبسته نباشم حیف باشد که تو باشی و من خسته نباشم تا شود نقطه خال لب تو نقطه سر خط، بنویسید عدالت  می‌رسی تا برسد باز محمد به رسالت بین یاران تو صیقل بخورد تیغ محبت مهزیاری بشود، سندی بهجت والهی که نصیب همه ما شود پای رکاب تو شهادت یا صاحب‌الزمان این نماهنگ را اینجا ببینید:   انتهای پیام/",
    "label": "فرهنگ"
  },
  {
    "text": "عنوان: گلایه اهالی «پروانه» از میزبانی «باغ هنر»/ نکات مهم برای رفتن به جمعه بازار پروانه\nخلاصه: حرف و حدیث راجع به مکان جدید جمعه بازار پروانه چه از طرف غرفه داران و چه از سوی بازدیدکنندگان و مشتریان قدیمی این بازارچه زیاد است، از تعداد محدود غرفه ها و نبود تجهیزات گرمایشی گرفته تا بی نظمی و عدم دسترسی مناسب.\nمتن: خبرگزاری فارس - سعیده اسدیان: تفریح خیلی از خانواده ها در صبح های جمعه یا کوه است یا ورزش در پارک ها و  بوستان های محلی، برخی فارغ از هیاهوی یک هفته شلوغ کاری قرار صبحانه ای با دوستان خود می گذارند و عده ای هم خواب صبح جمعه را به هرچیزی ترجیح می دهند. اما در این میان گروهی هم هستند تفریح انتخابی شان خرید و گشت و گذار در بازارچه های قدیمی است، جایی مثل جمعه بازار پروانه. جایی که پیش از شیوع ویروس کرونا یکی از مکان های تفریحی و جذاب برای خانواده های تهرانی به شمار می رفت، یک پارکینگ عمومی در خیابان جمهوری که در طول هفته کاربری عادی خود را داشت اما جمعه ها به پاتوقی برای خرید و گشت و گذار تبدیل می شد.  تاریخچه جمعه بازار پروانه قصه شکل گیری این جمعه بازار بنابر روایت یکی از فروشندگان قدیمی این بازارچه به زمان ناصرالدین‌شاه برمی گردد، زمانی که وی از سفر فرانسه باز می گردد و تصمیم می گیرد تا جمعه بازاری شبیه آنچه در فرهنگ دیده را در تهران بنا کند. مسجد امام خمینی (مسجد شاه سابق) اولین جمعه بازاری بود که در بازار بزرگ تهران پا گرفت و بعد از مدتی تکیه دولت جایگزین آن شد و سال ها بعد پارکینگ ناصرخسرو واقع در خیابان سعدی جنوبی بازارچه ای جدید را در دل خود جای داد تا اینکه در سال 1380 پارکینگ پروانه محل دائمی جمعه بازار تهران شد. محوطه ای بزرگ با 4 طبقه و 5 راهرو که از 8 صبح تا 5 بعدازظهر پذیرای بازدیدکنندگان و خریداران محصولات آنتیک، دست سازه ها، صنایع دستی و لباس های سنتی بود، مشتریان این جمعه بازار از شمال و جنوب و شرق و غرب تهران خودشان را به مرکز پایتخت می رساندند و اغلب توریست های خارجی هم برای خرید به آنجا می آمدند.  اما از تاریخ 9 اسفندماه سال 98 و به دلیل شیوع کرونا در ایران این بازارچه به دلیل مسقف بودن و ازدحام جمعیتی که در آن صورت می گرفت تعطیل شد تا در زمانی مناسب در مکانی جدید برپا شود، البته این تعطیلی بهانه ای برای ایمن سازی پارکینگ هم شد. انتقال بازارچه از خیابان جمهوری به اراضی عباس آباد تعطیلی جمعه بازار ادامه داشت و باعث شد تا 1300 کارآفرین و هنرمند که عمدتاً فقط از طریق این مجموعه امرار معاش می کردند، مثل بسیاری از کسب وکارهای دیگر قربانی کرونا شوند. در نهایت اواسط خردادماه پارک شهر به عنوان مکان جدید جمعه بازار معرفی شد اما کرونا باز هم شدت گرفت تا جایی که شهر را به تعطیلی کشاند.6 ماه گذشت و در نهایت طی جلسه ای با حضور نماینده وزارت میراث فرهنگی، گردشگری و صنایع دستی محوطه باغ هنر اراضی عباس آباد به عنوان مکان جدید جمعه بازار پروانه انتخاب شد تا این گعده هنری 20 ساله پس از یک سال تعطیلی مجدداً بازگشایی شود.  19 دی ماه سال جاری جمعه بازار پروانه در باغ هنر اراضی عباس آباد بازگشایی شد، جایی که این روزها بسیاری از خانواده ها را به سمت خود می کشاند تا در این روزهای پر از محدودیت و کسالت بار حال خوبی را به آنها تزریق کند. همه چیز در مورد مکان جدید جمعه بازار پروانه اما حرف و حدیث راجع به مکان جدید جمعه بازار پروانه چه از طرف غرفه داران و چه از سوی بازدیدکنندگان و مشتریان قدیمی این بازارچه زیاد است، از تعداد محدود غرفه ها و نبود تجهیزات گرمایشی گرفته تا بی نظمی و عدم دسترسی مناسب. مرجان یکی از غرفه داران قدیمی جمعه بازار پروانه است که می گوید: نه سال در پارکینگ پروانه جای ثابت داشتم حالا 300 غرفه برای 1300 فروشنده داده اند، اینها دلشان به حال ما نسوخته بلکه می خواهند باغ هنر را در معرض تماشا بگذارند. هفته پیش انقدر هوا سرد بود که تا مغز استخوانم یخ کرد. سرما و گرمای پارکینگ پروانه رو تحمل می کردیم چون غرفه ثابت داشتیم اما الان اگر از کرونا هم نمیریم از سرما منجمد می شویم.  محمد هم که از قدیمی های جمعه بازار پروانه است و 15 سال در پارکینگ پروانه غرفه فروش لباس های سنتی را داشته، وقتی می فهمد خبرنگار هستم می گوید: 40 درصد غرفه ها را به همکاران جمعه بازار داده اند و 60 درصد آن را دست فروش هایی در اختیار دارند که تولید کننده نیستند بلکه اجناس خود را از بازار می خرند و اینجا می فروشند، این با شرط اصلی دریافت غرفه مغایرت دارد. من اینجا جز سرویس بهداشتی تمیز نکته مثبت دیگری ندیدم. استفاده از نام «پروانه» برای معرفی باغ هنر رضا که غرفه ظروف هنری دارد وقتی صحبت های همکارش را می شنود، می گوید: میزهای کوچک و جای کم، بدمسیری باغ هنر، ایستادن در صف از 4 صبح برای گرفتن غرفه 80 هزار تومانی، مشتری کم و هزینه زیاد رفت و آمد باعث شده من از آمدن به اینجا و گرفتن غرفه برای هفته های آتی پشیمان شوم.  هفته پیش با کلی وسیله تو ترافیک خودم رو رسوندم اینجا اما چون جای پارک نبود مجبور شدم با اعصاب خورد برگردم، اونایی از جای جدید رضایت دارند که تو پارکینگ پروانه جای ثابت نداشتند، ما سالها خاک پارکینگ روخوردیم، تو سرما و گرما رفتیم اما الان وضعیت جوری شده که باید سر یه غرفه و میز از 3 و4 صبح اینجا باشیم. متأسفانه دوستان مسئول با استفاده از اسم پروانه و فروشندگان قدیمی آن در حال شکوفا کردن یک نقطه کور هستند. از مشکل جای پارک تا سرما و مسیرهای سخت دسترسی خانمی در حال پرسیدن قیمت یک فرش دست بافت است، دختر جوانی هم کنارش ایستاده، نظرشان را در مورد مکان جدید جمعه بازار می پرسم که می گوید: اینجا اصلا قابل قیاس با پارکینگ پروانه نیست، بعد از یکسال با ذوق و شوق به اینجا آمدم اما با تعاریف و تبلیغاتی که شده مغایرت داشت. خیلی از فروشنده های قدیمی دیگر اینجا نیستند و فضا بیشتر شبیه بازارچه های دم عید شده البته اینها نظر من به عنوان مشتری دائمی و قدیمی جمعه بازار پروانه است. دختر جوان هم می گوید: پارکینگ پروانه جای پارک نداشت اما حداقل به راحتی با وسایل حمل و نقل عمومی به آنجا می رفتیم اما اینجا دور تا دور اتوبان است و داخل هم اصلاً جای پارک پیدا نمی شود. مترو نزدیک است اما هیچ وسیله ای برای حمل و نقل تا بازارچه نیست.  مرد جوانی به همراه همسر و کودک دو ساله ای که در بغل دارد مشغول بازدید از غرفه ها هستند، وقتی نظرشان را در مورد مکان جدید جمعه بازار می پرسم، می گوید: من مشتری سال ها قبل این بازارچه هستم، 4 سال پیش موقع ازدواج خیلی از وسایل تزئینی منزل مان را از پارکینگ پروانه خریدیم. امروز که بعد از یکسال به اینجا آمدم همه چیز برایم جدید بود، چیزی از حس وحال جمعه بازار قدیمی پروانه را درک نکردم، چهل دقیقه معطل شدم تا جای پارک پیدا کنم و هنوز هم نتوانستم خریدی داشته باشم چون غرفه ها بی نظم چیده شده، نبود وسایل گرمایشی هم اوضاع را نامساعدتر کرده است.  اینجا ایمنی بیشتر است اما همسرش می گوید: درسته که این نکات منفی وجود دارد اما به نظر من اینجا از پارکینگ پروانه دلبازتر و تمیز تر است، پارکینگ پروانه هم ایرادات زیادی داشت اما خب همه به آنجا عادت کرده بودیم، اینجا با وجود فضای کوچک تر ایمنی بیشتر و حتی سرویس های بهداشتی هم خیلی تمیزتر هستند. کمی آن طرف تر پسر جوانی در حال امتحان کردن یک کلاه روی سرش است، نظرش را در مورد برپایی جمعه بازار در باغ هنر می پرسم که می گوید: اینجا خیلی بهتر از پارکینگ پروانه است، هم فضا باز است هم به نظرم غرفه ها به خوبی جانمایی شده اند.  کاچی بهتر از هیچی! پارکینگ پروانه مسقف بود و وقتی جمعیت زیاد میشد نفس کشیدن ممکن نبود اینجا علی رغم کوچک بودن فضا همه چیز تمیزتر و بهتر است. خیلی ها نسبت به اینجا واکنش منفی نشان دادند حتی دوستان خودم رضایت نداشتند اما به نظرم برپایی حداقلی بازارچه بهتر از تعطیلی است، باید فرصت بدهیم تا به مرور زمان مشکلات برطرف شود و باغ هنر هم هویت خودش را پیدا کند. اینکه حداقل بعد از یکسال بیکاری، 300 نفر دوباره توانسته اند کسب درآمدی داشته باشند جای امیدواری دارد. تجربه نگارنده در چهارمین هفته از برپایی جمعه بازار پروانه در باغ هنر ساعت 8 صبح خودم را به ورودی باغ کتاب رساندم، تا جلوی باغ غذا را با خودرو رفتم اما اجازه حرکت بیشتر ندادند و مجبور شدم به سمت پایین برگردم. پس از حدود 20 دقیقه یک جای پارک پیدا کردم مجبور شدم تمام مسیر را پیاده طی کنم.  در میانه راه بنرهایی نصب شده بود که مسیر رسیدن به باغ هنر را نشان می داد، روی یکی از بنرها هم عبارت «ایستگاه تاکسی» درج شده بود اما خبری از تاکسی یا حداقل ون برای رفت و آمد فروشندگان و بازدیدکنندگان نبود. پس از 20 دقیقه پیاده روی به ورودی باغ هنر رسیدم، جلوی در تعدادی چرخ در حال جا به جایی بارهای فروشندگان بودند،سرما هنوز توی تنم بود و به امید اینکه در باغ هنر و محوطه مسقف آن هوا بهتر است، وارد بازارچه شدم. سرمای اینجا استخوان سوز است ابتدای بازارچه به رسم پارکینگ پروانه محل استقرار فروشندگان اجناس آنتیک و عتیقه بود، برق ها رفته بود و در کمال تعجب هوای داخل بازارچه چند درجه از هوای محوطه بیرون سردتر بود، هیچ وسیله گرمایشی در سالن تعبیه نشده بود، غرفه داران با پوشش هاش سنگین و پتوهایی که به دور خود پیچیده بودند همچنان می لرزیدند و تلاش می کردند با بخار دهان و گرفتن لیوان چای کمی گرم شوند.  خون در رگ هایم منجمد شده اما به مسیرم ادامه می دهم، کمی جلوتر با غرفه فرش و محصولات چوبی رو به رو می شوم، چرخی می زنم و در گوشه ای از بازارچه تعدادی از فروشندگان لباس های سنتی را می بینم. دختر جوانی در تلاش است تا متقاعدم کند که جوراب های سه جفت 45 هزار تومانیِ حوله ای اش می تواند پاهایم را در زمستان گرم نگه دارد، تصویری مبهم از بازارچه قدیمی پروانه در ذهنم نقش می بندد و بلافاصله محو می شود. فاصله گذاری اجتماعی به سبک جمعه بازار هنوز با محیط آشنا نشده ام، بر خلاف پارکینگ پروانه اینجا هر غرفه یک جا قرار گرفته و همین موضوع بازدید را سخت کرده است، از محوطه مسقفقی که راهروهای باریکش امکان فاصله گذاری اجتماعی را غیر ممکن کرده بیرون می آیم و به سمت بالکنی می روم که تعداد دیگری از فروشندگان در آنجا غرفه زده اند.  از غرفه های قدیمی با محصولات بکر و خاص و پرطرفدار خبری نیست و بیشتر زیورآلات برنجی و نخی، محصولات کاغذی، شال و روسری و وسایل تزئینی به چشم می خورد، چشم می گردانم تا باقی غرفه ها را ببینم اما ظاهرا بازارچه به پایان رسیده و خبری از مابقی غرفه ها نیست، چون جایی برای استقرارشان وجود ندارد. نکات مهم برای رفتن به جمعه بازار پروانه جمعه بازار پروانه پس از یکسال تعطیلی حالا در چنین شرایطی در حال فعالیت است، البته شروع هر کاری در یک مکان جدید همیشه ضعف هایی داشته که برطرف شدن آن ها نیاز به گذر زمان دارد، اما لزوم تعبیه وسایل گرمایشی آن هم وسط زمستان امری نیست که مشمول گذر زمان شود.  البته فعالیت حداقلی جمعه بازار آن هم در این شرایط اقتصادی قطعاً بهتر از تعطیلی است، اگر شما هم قصد رفتن به جمعه بازار پروانه را به همراه خانواده دارید باید به نکات ذکر شده توجه کنید، لباسی را که برای رفتن به توچال انتخاب می کنید بپوشید و حتماً دستکش به همراه داشته باشید. خوشبختانه سرویس بهداشتی جنب باغ هنر قرار گرفته و از این بابت مشکلی وجود ندارد، یک غرفه فروش چای و قهوه و یک غرفه فروش ساندویچ های آماده و شیرینی هم از این هفته در بازارچه تعبیه شده اما برای اطمینان بیشتر یک بطری آب یا بیسکوییت به همراه داشته باشید. برای رسیدن به بازارچه پروانه که هر جمعه از سال 8 صبح تا 5 بعداز ظهر فعال است می توانید با خودروی شخصی از طریق اتوبان همت (شرق به غرب)، پس از خروجی حقانی یا اتوبان حقانی (غرب به شرق) پس از اتوبان مدرس به اینجا بیایید اما بدانید که برای جای پارک حتماً با مشکل مواجه خواهید شد، یک پیاده روی 20 دقیقه ای را هم در نظر بگیرید. اگر هم قصد استفاده از مترو را دارید می توانید از ایستگاه مترو شهید حقانی و یا مترو شهید همت خودتان را به جمعه بازار برسانید. انتهای پیام/",
    "label": "تفریح و نشاط"
  },
  {
    "text": "عنوان: کاهش 3797 واحدی شاخص بورس تهران/ ارزش معاملات دو بازار به 22 هزار میلیارد تومان رسید\nخلاصه: شاخص کل بورس اوراق بهادار تهران در پایان معاملات امروز با عقب‌نشینی 3797 واحد شاخص بورس تهران مواجه شد.\nمتن: به گزارش خبرنگار اقتصادی خبرگزاری فارس، بورس اوراق بهادار تهران که در روزهای گذشته تحت‌تأثیر افزایش نرخ ارز تقویت شده بود، امروز در یک روند نوسانی، ابتدا افزایش یافت، اما از میانه راه رو به کاهش نهاد و درنهایت با کاهش 3797 واحد به رقم یک‌میلیون و 480 هزار و 829 واحد رسید. همچنین شاخص کل با معیار هم‌وزن 342 واحد رشد کرده و به رقم 422 هزار و 681 واحد رسید. ارزش بازار در بورس تهران به بیش از 5 میلیون و 943 هزار میلیارد تومان رسید. معامله‌گران امروز بیش از 12.8 میلیارد سهام، حق‌تقدم و اوراق مالی در قالب یک‌میلیون فقره معامله و به ارزش 9 هزار و 50 میلیارد تومان داد و ستد کردند. اگر ارزش معاملات فرابورس که امروز بیش از 13 هزار و 224 میلیارد تومان رسید را درنظر بگیریم، معامله‌گران در دو بازار بورس و فرابورس بیش از 22 هزار و 708 میلیارد تومان داد و ستد کردند. امروز شاخص کل و شاخص قیمت در معیار وزنی ارزشی 26 صدم درصد کاهش یافتند و این دو شاخص در معیار هم‌وزن 8 صدم درصد افزایش یافتند. روند یکساله شاخص بورس تهران شاخص آزاد شناور 15 صدم درصد کاهش یافت. شاخص بازار اول بورس 4 صدم درصد کاهش یافت و شاخص بازار دوم بورس 27 صدم درصد کاهش یافت. امروز نمادهای پتروشیمی پارس، پالایش نفت تهران و ایران خودرو بیشترین اثر افزایشی در شاخص بورس را داشته‌اند و نمادهای پتروشیمی خلیج فارس، ملی‌مس، مپنا و چادرملو بیشترین اثر کاهشی در شاخص بورس را داشته‌اند. در فرابورس ایران امروز شاخص کل 94 واحد رشد کرده به رقم 21 هزار و 306 واحد رسید. ارزش بازار اول و دوم فرابورس ایران به بیش از یک‌میلیون و 165 هزار میلیارد تومان رسید. معامله‌گران، امروز بیش از 4.2 میلیارد سهام، حق‌تقدم و اوراق مالی در قالب 527 هزار فقره معامله و به ارزش 13 هزار و 224 میلیارد تومان داد و ستد کردند. نقشه امروز معاملات بورس تهران امروز نمادهای پتروشیمی مارون، سنگ‌آهن گهرزمین، فولاد هرمزگان، صنعتی مینو و فرابورس ایران بیشترین اثر افزایشی در شاخص فرابورس راد اشتند و نمادهای پتروشیمی زاگرس و پلیمر آریا ساسول بیشترین اثر کاهشی در شاخص فرابورس را داشتند. به گزارش فارس، با توجه به تغییر نرخ دلار در بازار آزاد، شاخص بورس هم به تناسب آن افزایش می‌یابد، البته امروز شاخص کاهش یافت اما در روزهای گذشته رو به رشد بود و پیش‌بینی می‌شود روند بازار رو به رشد باشد. از طرفی، با توجه به برگزاری مجامع شرکت‌ها، عمده شرکت‌های بورسی و فرابورسی برای سال مالی گذشته سود شناسایی کردند و این نشان می‌دهد سرمایه‌گذاری در بازار بورس به شرط اینکه در یک چشم‌انداز دو سه ساله باشد، با سود همراه خواهد بود.  خریداران پالایش یکم امروز بعد از 11 ماه انتظار از زمان خرید اولیه با 28 درصد زیان از اصل سرمایه خود همراه هستند،‌هر واحد پالایشی یکم که در شهریور پارسال 10 هزار تومان فروخته شد،‌امروز به 7257 تومان معامله می‌شود،‌ با وجود بارها قول دولتی‌ها هنوز زیان پالایشی‌ جبران نشده است. انتهای پیام/ب",
    "label": "اقتصادی"
  },
  {
    "text": "عنوان: ترتیل صفحه ۲۷ قرآن کریم+فیلم، متن و مفاهیم آیات\nخلاصه: پیامبر اعظم (ص) می‌فرمایند: «نَوِّروا بُیوتَکُم بِتِلاوَةِ القُرآنِ» خانه‌های خود را با تلاوت قرآن نورانی کنید.\nمتن: خبرگزاری فارس- گروه قرآن و فعالیت‌های دینی: پیامبر اعظم (ص) می‌فرمایند: «نَوِّروا بُیوتَکُم بِتِلاوَةِ القُرآنِ» خانه‌های خود را با تلاوت قرآن نورانی کنید. (اصول کافی ۲/۶۱۰) در ادامه تلاوت ترتیل صفحه ۲۷ قرآن کریم شامل آیات ۱۷۷ تا ۱۸۱ سوره مبارکه بقره به همراه مفاهیم آیات با صدای مرحوم منشاوی تقدیم می‌شود.      انتهای پیام/",
    "label": "فرهنگ"
  },
  {
    "text": "عنوان: حسینی: برد مقابل سپاهان امضای کار خوب مس در نیم فصل بود/کار با ربیعی را دوست دارم\nخلاصه: بازیکن تیم فوتبال مس رفسنجان گفت:پیروزی مقابل سپاهان امضای کار ما در نیم فصل اول لیگ برتر بود.\nمتن: سید مهدی حسینی در گفت‌و‌گو با خبرنگار ورزشی خبرگزاری فارس، درباره نیم فصل اول اظهار داشت: نیم فصل بسیاری خوبی بود و فکر می کنم مجموعه مس رفسنجان  تا اینجای فصل راضی باشند. خیلی سختی کشیدیم و استادیوم رفسنجان نبود و مجبور شدیم در سرچشمه بازی کنیم و در آنجا بمانیم. وی افزود: ماندن در سرچشمه سخت است اما تیم ما خوب نتیجه گرفت و جبران تمام سختی ها شد. از اینکه به مس رفسنجان آمدم راضی هستم و انتخاب خوبی برای من بود. کار با محمد ربیعی همیشه برای من جذاب است و فصل قبل هم تمایل بود با هم کار کنیم اما به آلومنیوم اراک تعهد داشتم. ربیعی مربی است که بازیکنان در کار با او راحت هستند. بازیکن مس رفسنجان تاکید کرد: باشگاه مس اهداف خوبی دارد و همین مساله باعث شد این تیم را انتخاب کنم و دلیل دیگر کار کردن با ربیعی بود. پس از نیم فصل و نتایجی به دست آوردیم گویای این است که تیم مدعی هستیم. حسینی در خصوص برد مس مقابل سپاهان عنوان کرد: برد مقابل سپاهان و نحوه کار تیمی  ما در این بازی مرز بین تیم در وسط جدول و تیم مدعی است. این برد امضای کار خوب ما در این نیم فصل بود. فکر می کنم  همه تیم‌ها مس رفسنجان را قابل احترام می دانند اما چیزی که در فوتبال وجود دارد تداوم است و اگر تیمی تداوم موفقیت نداشته باشد خیلی زود روزهای خوب و نتایج خوب فراموش می شود.ما قطعا به دنبال این هستیم در پایان فصل اتفاق خوبی رقم بزنیم. وی در خصوص اینکه شنیده‌ می‌شود پیشنهادهایی دارد گفت: چند هفته ای است که با مدیربرنامه هایم صحبت شده است و ما این مساله را با محمد ربیعی مطرح کردیم. رابطه ما و آقای ربیعی برادرانه است و خیلی راحت هستیم. من در مس رفسنجان راحت هستم و کار با ربیعی را هم دوست دارم . با او صحبت کردم  و تا پایان فصل در مس رفسنجان می مانم و اگر قرار به اتفاقی باشد فصل آینده تصمیمی خواهم گرفت. انتهای پیام/",
    "label": "ورزشی"
  },
  {
    "text": "عنوان: استقبال موزه ویکتوریا و آلبرتِ لندن از نوروز با «سبزی پلو با ماهی»\nخلاصه: موزه ویکتوریا و آلبر­ت انگلیس با غذاهای ایرانی «سبزی پلو با ماهی» و «کوکوسبزی» به پیشواز نوروز رفت.\nمتن: فاطمه خوش‌نما: به گزارش خبرگزاری فارس،موزه ویکتوریا و آلبر­ت انگلیس با غذاهای ایرانی «سبزی پلو با ماهی» و «کوکوسبزی» به پیشواز نوروز رفت. این موزه که به اختصار V&A نامیده می‌شود، در شهر لندن واقع شده و یکی از ارزشمندترین و غنی‌ترین ذخایر هنری و فرهنگی جهان را با بیش از دو میلیون شیء در اختیار دارد؛ دارایی‌هایی با پنج‌هزار سال قدمت و از جنس سرامیک، شیشه، منسوجات، لباس، نقره، آهن‌آلات، جواهرات، مبلمان، اشیای قرون وسطایی، مجسمه، چاپ، نقاشی و عکس. موزه «ویکتوریا و آلبرت» حالا در آستانه آغاز سال نو و گشایش نمایشگاه «ایران حماسی»، ویدئویی از سبزی پلو با ماهی و کوکوسبزی، غذاهای سنتی ایران در مناسبت عید نوروز را به همراه تصاویری از شاهکارهای هنری ایران که در این موزه نگهداری می‌شود، منتشر کرده و به این دو پرسش که سال نو ایرانی چیست و چگونه جشن گرفته می‌شود، پاسخ داده است.  او برای مخاطبان این موزه با بیانی ساده، نوروز را که با فصل بهار آغاز می‌شود، ‌ معنی می‌کند و درباره غذاهای سنتی ایرانی مثل سبزی‌پلو با ماهی، کوکوسبزی و ماست و خیار که در نوروز تهیه می‌شود، توضیحاتی می‌دهد و از رسم مهمِ دید و بازدید، هدیه دادن به کودکان و جوانان، و پوشیدن لباس‌های رنگی و شاد در روز عید سخن می‌گوید.این موزه سراغ «سابرینا غیور»، سرآشپز و نویسنده ایرانی‌تبار اهل انگلیس رفته تا درباره این فستیوال بهاری پرجنب و جوش توضیحاتی دهد.  خانم غیور ابراز امیدواری می‌کند که این توضیحات پنجره‌ای کوچک از دنیای غنی فرهنگ، هنر و تاریخ ایران باشد که در این موزه نشانه‌هایی از آن را می‌توان مشاهده کرد و در ادامه دعوت می‌کند تا از نمایشگاه «Epic Iran» که در موزه ویکتوریا و آلبرت همزمان با نوروز باستانی برپا شده است، بازدید شود.  در وب‌سایت موزه ویکتوریا و آلبرت نیز درباره این نمایشگاه نوشته شده که تمدن بزرگ ایران هنوز برای بسیاری ناشناخته است و این نمایشگاه فرصتی است برای سفر به ایران باستان تا معاصر به همراه بیش از ۳۰۰ شیء نمایش داده‌شده از مجسمه‌ها، سرامیک، ‌ فرش، چاپ، عکس و فیلم که تا پنج‌هزار سال قدمت دارند. این نمایشگاه از حالا تا آگوست (شهریورماه) ۲۰۲۱ در موزه ویکتوریا و آلبرت برپا است. انتهای پیام/",
    "label": "تفریح و نشاط"
  },
  {
    "text": "عنوان: شکست آلومینیوم در مصاف با مس‌ رفسنجان/ ۷کرونایی در تیم منصوریان\nخلاصه: دیدار دو تیم آلومینیوم اراک و مس رفسنجان با برتری شاگردان محمد ربیعی به پایان رسید.\nمتن: به گزارش خبرنگار ورزشی خبرگزاری فارس، دو تیم آلومینیوم اراک و مس رفسنجان عصر امروز در دیداری دوستانه به مصاف هم رفتند که این بازی با نتیجه ۳ بر صفر به سود مس رفسنجان به پایان رسید. گل‌های مس را در این دیدار، محمدرضا سلیمانی، سجاد آشوری و مهرداد آوخ به ثمر رساندند. محسن ربیع خواه پس از حدود شش ماه دوری از میادین، در این بازی برای آلومینیوم اراک به میدان رفت. آلومینیوم اراک در این دیدار ۷ بازیکن اصلی خودش را به علت مثبت شدن تست کرونا در اختیار نداشت. تیم مس رفسنجان روز شنبه 18 اردیبهشت و در هفته بیست و دوم لیگ برتر، میزبان نساجی مازندران است و آلومینیوم نیز در همین روز در خانه صنعت نفت آبادان به میدان می‌‌رود. انتهای پیام/ ",
    "label": "ورزشی"
  },
  {
    "text": "عنوان: بازگشایی موزه صنایع‌دستی معاصر ایران در سعدآباد/ثبت ملی 15 میراث طبیعی در خراسان رضوی\nخلاصه: مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی از بازگشایی موزه صنایع‌دستی معاصر ایران پس از حدود ۱۳ سال خبر داد.\nمتن: به گزارش خبرنگار تفریح و نشاط خبرگزاری فارس، مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی از بازگشایی موزه صنایع‌دستی معاصر ایران پس از حدود ۱۳ سال خبر داد. ویدا توحدی با اعلام این خبر گفت: از سال ۱۳۷۳ در ساختمان مرکزی سازمان صنایع‌دستی وقت، واقع در میدان ولی عصر تهران مجموعه‌­ای نفیس و برگزیده از بهترین آثار صنایع‌دستی استادان بنام و صاحب‌­سبک خریداری شده بود که از سال ۱۳۷۹ تا ۱۳۸۵ به ساختمان ولنجک انتقال یافت. مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی افزود: این آثار از سال ۱۳۸۵ تا ۱۳۸۶ در یک طبقه از موزه ظروف به نمایش درآمد اما به دلایلی در سال ۱۳۸۷ تمام آثار، جمع‌آوری شده و  در مخازن قرار گرفتند و همین امر موجب شد بسیاری از آن­ها که نفیس و فاخر بودند، به علت شرایط نامناسب نگهداری، آسیب دیده و تخریب شوند. توحدی گفت: تعداد آثار بالغ بر هزار اثر است که می‌توان حدود ۴۰۰ اثر را فاخر، نفیس و برگزیده محسوب کرد. وی اضافه کرد: در سال­ ۱۳۹۹ عزمی در مسئولان امر برای احیا و بازگشایی موزه ­ای با این آثار در مجموعه فرهنگی تاریخی سعدآباد پدید آمد و پس از بررسی‌­ها و رایزنی‌­های تخصصی، سرانجام مقرر شد فضایی مناسب در مجموعه مذکور برای این منظور اختصاص داده و در کمترین زمان ممکن برای بهره‌برداری آماده شود. مدیرکل دفتر آموزش و ترویج معاونت صنایع‌دستی وزارت میراث‌فرهنگی، گردشگری و صنایع‌دستی، ادامه داد: خوشبختانه در حال حاضر تمام امور اصلی به انجام رسیده و در آینده­‌ای نزدیک شاهد بازگشایی این موزه خواهیم بود. وجود چنین موزه­‌ای، علاوه بر افزایش اعتبار صنایع‌دستی معاصر، کانونی محوری به‌منظور پژوهش و دریافت الگوی مناسب با زمان کنونی برای دانشجویان و علاقه­‌مندان مربوطه نیز خواهد بود. ثبت ملی 15 میراث طبیعی در خراسان رضوی در نامه علی‌اصغر مونسان وزیر سابق میراث‌فرهنگی، گردشگری و صنایع‌دستی به محمدصادق معتمدیان استاندار خراسان رضوی آمده است: «در اجرای تبصره ماده ۲ قانون تشکیل سازمان میراث‌فرهنگی کشور مصوب دی‌ماه ۱۳۸۲ و آیین‌نامه اجرایی آن، مصوب چهارم مرداد ۱۳۸۴ به شماره ۲۶۹۷۵/ت ۳۲۹۲۵ه، هیئت محترم وزیران با موضوع ثبت میراث طبیعی ارزشمند کشور در فهرست میراث طبیعی ملی «درخت چنار کهنسال مسجد خورک کاخک» واقع در استان خراسان رضوی، شهرستان گناباد، ورودی شهرکاخک، جنب مسجد خورک کاخک پس از تشریفات قانونی لازم به شماره ۸۹۷ مورخ ۱۴۰۰/۳/۲۵ در فهرست میراث طبیعی ملی کشور به ثبت رسید، ابلاغ می‌شود. اثر مذکور ضمن رعایت حقوق مالکانه، تحت نظارت و حمایت این وزارت است و تدوین ظوابط حفاظتی و تعیین عرصه و حریم این اثر بر عهده این وزارت خواهد بود، هرگونه دخل و تصرف یا اقدام و عملیاتی که منجر به تخریب یا تغییر در اصالت اثر شود، ممنوع است.» همچنین مونسان در دیگر نامه‌های مشابه و جداگانه ثبت ملی ۱۴ اثرطبیعی ملی را به استاندار خراسان رضوی ابلاغ کرده است که عناوین آثار و نشانی و مشخصات ثبت ملی آن‌ها عبارت است از: ۱. «درخت چنار کهنسال میدان کاخک» واقع در شهرستان گناباد، شهر کاخک به شماره ۸۱۴ مورخ ۹۹/۱۲/۳ ۲. «درخت سرونوش کهنسال صیف‌اله سنو» واقع در شهرستان گناباد، بخش کاخک، دهستان زیباد، روستای سنو به شماره ۸۱۵ مورخ ۹۹/۱۲/۳ ۳. «درخت ارس کهنسال آرچای بی‌بی‌» به شماره ۸۱۶ مورخ ۹۹/۱۲/۳ ۴. «درخت چنار کهنسال اردوغش» واقع در شهرستان نیشابور، بخش زبرخان، دهستان اردوغش، روستای اردوغش، به شماره ۸۱۷ مورخ ۹۹/۱۲/۳ ۵. «درخت چنار کهنسال روستای چناران» واقع در شهرستان نیشابور، بخش زبرخان، دهستان زبرخان، روستای چناران، به شماره ۸۱۸ مورخ ۹۹/۱۲/۳ ۶. «درخت چنار کهنسال روستای برج» واقع در شهرستان نیشابور، بخش زبرخان، دهستان اردوغش، روستای برج، به شماره ۸۱۹ مورخ ۹۹/۱۲/۳ ۷. «درخت ارس کهنسال بزنگان» واقع در شهرستان سرخس، بخش مرزداران، دهستان گل بی‌بی، روستای بزنگان، به شماره ۸۸۸ مورخ ۱۴۰۰/۳/۲۵ ۸. «درخت توت کهنسال جوی پیرعلی قنات قصبه» واقع در شهرستان گناباد، بخش مرکزی، شهرگناباد، به شماره ۸۸۹ مورخ ۱۴۰۰/۳/۲۵ ۹. «درخت توت کهنسال خواجه اختیار گناباد» واقع در شهرستان گناباد، بخش مرکزی، جنوب شهر گناباد، به شماره ۸۹۰ مورخ ۱۴۰۰/۳/۲۵ ۱۰. «پدیده زمین شناختی کمر مقبولا (تافونی)» واقع در شهرستان بینالود، بخش طرقبه، دهستان طرقبه، ۷۵۰ متری شمال غربی روستای کلاته قد قدر، به شماره ۸۹۲ مورخ ۱۴۰۰/۳/۲۵ ۱۱. «درخت توت کهنسال مسجد سادات گناباد» واقع در شهرستان گناباد، بخش مرکزی، جنوب شهر گناباد، به شماره ۸۹۳ مورخ ۱۴۰۰/۳/۲۵ ۱۲. «درخت چنار کهنسال روچی» واقع در شهرستان گناباد، بخش کاخک، دهستان زیبد، روستای روچی، به شماره ۸۹۴ مورخ ۱۴۰۰/۳/۲۵ ۱۳. «درخت چنار کهنسال قنات فودنجان» واقع در شهرستان گناباد، بخش کاخک، دهستان زیبد، روستای فودنجان به شماره ۸۹۵ مورخ ۱۴۰۰/۳/۲۵ ۱۴. «درخت چنار کهنسال کنار فنجان کاخک» واقع در شهرستان گناباد، بخش مرکزی، ورودی شهر کاخک، جنب مسجد خورک کاخک، به شماره ۸۹۶ مورخ ۱۴۰۰/۳/۲۵ فاز سوم پروژه مطالعه و حفاظت مجسمه نادرشاه پرستو نعیمی طرئی، راهبر تخصصی پروژه مطالعه و حفاظت مجسمه نادرشاه واقع در مجموعه باغ نادری مشهد، گفت: این پروژه بزرگ میان رشته‌ای با پیشنهاد اداره کل میراث‌فرهنگی، صنایع‌دستی و گردشگری استان خراسان‌رضوی و حمایت اداره کل موزه‌ها، توسط پژوهشگاه میراث‌فرهنگی و گردشگری در سال ۱۳۹۴ کلید خورد. وی با بیان اینکه در فاز نخست پروژه ضمن جمع‌آوری سوابق موجود، مراحل مستند‌نگاری از اثر با تجهیزات به روز و شیوه‌های ممکن انجام شد تصریح کرد: در فاز دوم سال ۱۳۹۵ تمامی مطالعات علمی و تخصصی لازم با هدف تشخیص آسیب‌ها و ارزیابی وضعیت اثر برای برنامه‌ریزی‌های مورد نیاز حفاظتی، توسط متخصصان مرتبط درون سازمانی در پژوهشکده حفاظت و مرمت آثار تاریخی‌فرهنگی صورت گرفت. این پژوهشگر خاطرنشان ساخت: پروژه مطالعه و حفاظت مجسمه نادرشاه واقع در مجموعه باغ نادری مشهد در سال پژوهشی ۹۹-۹۸ در فاز جدیدی با هدف برنامه‌ریزی کنترل خوردگی و تقویت شرایط سازه به لحاظ ترک‌های تنشی با استناد به مطالعات پیشین برنامه‌ریزی شده است. وی گفت: در این راستا در فاز سوم پروژه، ضمن تکمیل اطلاعات تخصصی از پاتین سطح، مدلسازی استاتیکی و دینامیکی مجسمه و انجام محاسبات مهندسی بیشترین تنش وارده و تخمین عمر مجسمه از ناحیه ترک‌های مذکور، تمامی مطالعات تخصصی مورد نیاز برای ارزیابی ایمنی شیوه‌های ممکن در ترمیم و کنترل خوردگی ترک‌های تحت تنش با تهیه و شبیه‌سازی آلیاژ مجسمه و انجام عملیات پیش‌بینی شده جوش ذوبی، لحیم سخت، لحیم نرم و چسب کاری با همکاری دانشگاه صنعتی شریف و تحت نظارت پژوهشکده حفاظت و مرمت آثار تاریخی‌فرهنگی انجام گرفته است. انتهای پیام/",
    "label": "تفریح و نشاط"
  },
  {
    "text": "عنوان: بابا احمدی رئیس سازمان بسیج مساجد و محلات کشور شد\nخلاصه: با حکم ریاست سازمان بسیج مستضعفین، سرتیپ دوم پاسدار بابا احمدی به ریاست سازمان بسیج مساجد و محلات کشور منصوب شد.\nمتن: به گزارش خبرنگار حوزه مسجد و هیأت خبرگزاری فارس، با حکم سرتیپ غلامرضا سلیمانی، ریاست سازمان بسیج مستضعفین، سرتیپ دوم پاسدار حیدر بابا احمدی به ریاست سازمان بسیج مساجد و محلات کشور منصوب شد. سرتیپ دوم پاسدار بابا احمدی دارای مدرک کارشناسی ارشد رشته حقوق است که تا پیش از این در سمت‌هایی همچون معاونت فرهنگی سپاه استان چهارمحال بختیاری، مدیریت تبلیغات معاونت فرهنگی سازمان بسیج مستضعفین، مدیریت عملیات بازرسی سازمان بسیج، جانشین بازرسی سازمان بسیج و ریاست سرمایه انسانی سازمان بسیج فعالیت داشته است. علاوه بر آن ارتباط مستقیم با پایگاه‌ها، حوزه‌ها، نواحی بسیج و آشنایی کامل سرتیپ بابا احمدی با سیستم بسیج مزیت نسبی وی برای اداره و مدیریت ۵۴ هزار پایگاه بسیج مساجد و محلات در سراسر کشور است. از جمله اقدامات و فعالیت‌های ویژه سرتیپ بابا احمدی می‌توان به برخط کردن سامانه ناب تا سطح حوزه‌های بسیج و خدمات‌دهی کم سابقه به ایثارگران و خانواده شهدا در دوره ریاست وی در سرمایه انسانی بسیج اشاره کرد. انتهای پیام/",
    "label": "فرهنگ"
  },
  {
    "text": "عنوان: تجلیل از 11 خانواده سردار سپاه که آسمانی شدند\nخلاصه: در سومین مراسم «یادها و نام‌ها» از خانواده سردارانی نظیر سیدمحمد حجازی، عبدالرسول استوار‌ محمودآبادی، محمدحسن کوسه‌چی‌، عباس سرخیلی‌، غلامعلی ابوحمزه‌، محمد کرمی‌راد‌، حمید میرزایی‌  و محمدعلی حق‌بین‌  تجلیل و تقدیر شد.\nمتن: به گزارش گروه حماسه و مقاومت خبرگزاری فارس،‌ در چهل و یکمین هفته دفاع مقدس، سومین مراسم «یادها و نام‌ها» با حضور فرماندهان و پیشکسوتان دفاع مقدس در سالن خلیج‌فارس موزه انقلاب اسلامی و دفاع مقدس تهران توسط مرکز اسناد و تحقیقات دفاع مقدس، امروز چهارشنبه ۳۱ شهریور ماه در حال برگزاری است. در این مراسم سردار حسین سلامی فرمانده کل سپاه پاسداران، سردار رحیم صفوی دستیار و مشاور عالی فرمانده معظم کل قوا، فرماندهان قرارگاه‌ها و لشکرهای سپاه در دوران دفاع مقدس و رئیس  پژوهشگاه شهید سپهبد سلیمانی و سردار بهمن کارگر رئیس بنیاد حفظ آثار و نشر ارزش‌های دفاع مقدس و آیت‌الله محمدی عراقی، آیت‌الله نمازی، حجت‌الاسلام والمسلیمن حاجی صادقی نماینده ولی‌فقیه در سپاه حضور دارند. در ادامه سومین مراسم «یادها و نام‌ها» از خانواده ۱۱ سرداری که در یک سال گذشته به رحمت ایزدی پیوستند، تجلیل و قدردانی شد که اسامی آنان به شرح زیر است:  سردار سرلشکر پاسدار شهید سیدمحمد حجازی او متولد سال ۱۳۳۵ در اصفهان بود. سردار حجازی از بدو انقلاب به عضویت سپاه درآمد. او فارغ التحصیل دوره کارشناسی ارشد مدیریت دولتی از دانشگاه تهران و دانش آموخته دکترای دانشکده عالی دفاع ملی در رشته مدیریت استراتژیک و همچنین عضو هیأت علمی دانشگاه امام حسین  (ع) بود. سردار حجازی در سال‌های دفاع مقدس، مسؤولیت اعزام نیرو به جبهه‌های جنوب را بر عهده داشت. جانشینی فرمانده سپاه منطقه چهارم کشوری، جانشینی قرارگاه عملیاتی سلمان در جبهه‌‌های میانی و غربی و جانشینی فرمانده قرارگاه قدس سپاه از جمله سوابق او بود. سردار حجازی همچنین در کارنامه سوابق خود معاونت هماهنگ‌‌کننده و معاونت نیروی انسانی و فرمانده نیروی مقاومت بسیج را دارد. او در سال ۱۳۸۶ طی حکمی از سوی فرمانده کل قوا به سمت رئیس ستاد مشترک سپاه پاسداران انقلاب اسلامی منصوب و در سال ۱۳۸۷ به عنوان جانشین فرمانده کل سپاه مشغول به کار شد. مسؤولیت معاونت آماد و پیشتیبانی تحقیقات صنعتی ستاد کل نیروهای مسلح از دیگر سوابق حجازی در نیروهای مسلح است. همچنین ۳۰ دی ۱۳۹۸ همچنین با حکم فرمانده کل سپاه به عنوان جانشین فرمانده نیروی قدس سپاه منصوب شد. سرانجام سردار حجازی در ۲۹ فروردین ماه سال ۱۴۰۰ در سن ۶۵ سالگی بر اثر حمله قلبی به یاران شهیدش پیوست. استوار‌ محمودآبادی سومین نفر از سمت راست در کنار رهبر انقلاب سردار سرلشکر پاسدار شهید عبدالرسول استوار‌ محمودآبادی سردار عبدالرسول استوار محمودآبادی از یادگاران دفاع مقدس بود که بیش از ۴۰ سال در دفاع از اسلام و انقلاب خدمت مجاهدانه کرد. او متولد شهر کوار و بزرگ‌شده شیراز است، از شاگردان و نزدیکان شهید محراب آیت‌الله دستغیب و از جوانان انقلابی شیراز بود که در دفاع از حریم اهل‌ بیت (ع) در مقابل گروه‌های تکفیری دوشادوش سرداران شهید حاج قاسم سلیمانی و حاج حسین همدانی در سوریه و عراق به مجاهدت پرداخت. این سردار رشید اسلام از ابتدای جوانی و با شروع دفاع مقدس عازم جبهه‌های غرب و جنوب شده و در لشکر ۱۹ فجر و تیپ مستقل ۳۵ امام حسن (ع) به عنوان فرمانده گردان، مسؤول اطلاعات و عملیات لشکر، فرمانده تیپ مستقل به دفاع از کشور پرداخته و در این عرصه بارها مجروح و مصدوم شیمیایی شد. پس از آن نیز در عرصه‌های مختلف از جمله فرماندهی دانشکده علوم وفنون، مسئول آموزش و اطلاعات نیروی زمینی سپاه، موسس نیروی ویژه صابرین سپاه، فرمانده قرارگاه مدینه منوره در جنوب کشور، فرماندهی قرارگاه حمزه سیدالشهدا در شمال‌غرب کشور، به دفاع از امنیت کشور پرداخت. سرانجام سردار عبدالرسول استوار محمودآبادی پس از ۴۰ سال پاسداری و تحمل سال‌ها درد عوارض شیمیایی در ۱۶ آذر ماه سال ۱۳۹۹ به درجه رفیع شهادت نائل آمد.  سردار سرلشکر پاسدار شهید محمدحسن کوسه‌چی‌ در سال ۱۳۶۱ هم به عضویت رسمی سپاه درآمد. سردار پارساکیان در طول جنگ با حضور در بیش از ۱۴ عملیات گسترده و متمرکز ابتدا جانشین تیپ و سپس جانشین لشکر۷ حضرت ولی عصر(عج) بود و در مقطعی از جنگ نیز فرماندهی لشکر۲۵ کربلا را به عهده گرفت. او همچنین در کارنامه عملیاتی خود، افتخار فرماندهی قرارگاه‌‌های منطقه‌ای نجف اشرف و صاحب الزمان نیروی زمینی سپاه و مشاور فرمانده کل سپاه را هم داشت. با خاتمه جنگ به ادامه تحصیل در دانشگاه نظامی پرداخت و موفق به اخذ کارشناسی ارشد از دانشگاه دافوس شد و در ادامه نائل به درجه سرتیپی آمد. سردار پارساکیان علیرغم جراحت‌های جنگ و افتخار جانبازی هرگز از خدمت بازنماند و در آخرین روزهای عمرش نیز عهده‌دار سمت مدیر گروه ارزیابی نیروی زمینی قرارگاه مرکزی خاتم الانبیاء(ص) بود. او در ۲۲ اسفند ماه سال ۱۳۹۹ به دیگر یاران شهیدش پیوست. سردار بسیجی عباس سرخیلی‌ عباس سرخیلی فرمانده تیپ زرهی ۷۲ محرم در سال‌‌های دفاع مقدس و از پیشکسوتان صنعت نفت در جنوب در روز ۱۱ شهریور ماه ۱۴۰۰ بر اثر ابتلا به بیماری کرونا به علت آثار شیمیایی به همرزمان شهیدش پیوست. سردار سرتیپ دوم پاسدار غلامعلی ابوحمزه‌ سردار سرتیپ دوم پاسدار ابوحمزه، از جانبازان سرافراز هشت سال دفاع مقدس در ۲۸ تیر ماه سال ۹۶ به عنوان فرمانده سپاه ثارالله استان کرمان منصوب شد و پیش از این، فرماندهی سپاه انصار الحسین (ع) استان همدان، فرماندهی سپاه روح‌الله استان مرکزی و فرماندهی بسیج استان کرمان را نیز بر عهده داشت و از سال ۹۸ مشاور رئیس سازمان بسیج بود. سردار ابوحمزه در اول دی ماه سال ۱۳۹۹ به علت عارضه سرطان درگذشت.  سردار سرتیپ دوم پاسدار محمد کرمی‌راد‌ سردار محمد کرمی راد از فرماندهان دفاع مقدس و فرمانده اسبق لشکر ۱۱ امیرالمومنین (ع) بود. از سوابق او می‌توان به معاون ستادی سپاه قدس، فرماندهی تیپ ۱۱۴ امیرالمومنین (ع)، فرماندهی تیپ ۲۹ نبی اکرم (ص)، فرماندهی قرارگاه رمضان، فرماندهی ستاد قرارگاه نصر، رئیس گروه مستشاری سپاه قدس، نمایندگی مردم کرمانشاه در مجلس هشتم شورای اسلامی و … اشاره کرد. سردار محمد کرمی را  در ۱۹ فروردین ماه سال جاری در سانحه رانندگی در محور صحنه به بیستون به دیدار معبود شتافت.  سردار سرتیپ پاسدار شهید حمید میرزایی‌ سردار حمید میرزایی فرماندهی گمنام و دشمن شکن، دریادل اطلاعات ـ عملیات سپاه در جبهه‌های دفاع مقدس، همرزم رشید شهیدان ابراهیم هادی، جواد افراسیابی و همت و همچنین یاور مسلمانان ستمدیده بوسنی در جنگ بالکان بود. سردار میرزایی پس از ۴۰ سال مجاهدت و نبرد در روز ۱۰ آبانماه سال ۱۳۹۹ به علت ابتلا به ویروس کرونا به سوی همرزمان شهیدش پرگشود.  سردار سرتیپ دوم پاسدار علی خدادی‌ سردار علی (حمید) خدادی، جانباز شیمیایی دوران دفاع مقدس و معاون ایمنی و اقدامات تأمینی ستاد کل سپاه که بیش از یک دهه رئیس دفتر سردار سپهبد شهید حاج قاسم سلیمانی در سپاه قدس بود، در روزهای گرامیداشت چهلمین سالگرد دفاع مقدس (سوم مهر ماه ۱۳۹۹) و پس از یک دوره تحمل بیماری، به حاج قاسم و جمع همرزمان شهیدش در دوران دفاع مقدس ملحق شد. او بیش از ۸۰ ماه در جبهه‌های حق علیه باطل در دوران جنگ تحمیلی حضور داشت و چندین بار در عملیات‌های مختلف مجروح و بارها بدلیل عوارض شیمیایی در بیمارستان بستری شده بود. سردار خدادی پس از جنگ تحمیلی نیز در بخش‌های مختلف ستاد کل نیروهای مسلح و ستاد فرماندهی کل سپاه خدمت کرد.  سردار سرتیپ دوم پاسدار محمدعلی حق‌بین‌ سردار محمدعلی حق‌بین در بهار سال ۱۳۶۱ در ۱۶ سالگی به‌ عنوان امدادگر به عضویت تیپ ۲۵ کربلا در آمد و به‌ تدریج نیروی رزمی شد. سال ۱۳۶۲ در سپاه پاسداران انقلاب اسلامی ثبت‌نام کرد و به‌همراه تیپ قدس گیلان در قامت فرمانده گروهان عمار در عملیات‌های متعدد پاکسازی کردستان و چند مأموریت برون‌مرزی حضور داشت. از انتهای سال ۱۳۶۴ تا ابتدای سال ۱۳۶۷ جانشین فرماندهان گردان کمیل، شهیدان حسن رضوانخواه و محمد اصغری‌خواه بود و پس از شهادت شهید اصغری‌خواه با حکم فرمانده لشکر قدس، فرمانده گردان کمیل شد و تا سال ۱۳۷۶ فرمانده گردان بود. پس‌از آن مسؤول عملیات تیپ ۲ لشکر و یک سال و نیم بعد، مسؤول ستاد تیپ شد، مسؤولیتی که تا سال ۱۳۸۰ ادامه داشت.او از سال ۱۳۸۲ تا سال ۱۳۸۶ به‌ ترتیب مسؤولیت‌های لجستیک لشکر، جانشینی و فرماندهی تیپ را عهده‌دار شد.در سال ۱۳۸۶ با ارتقای تیپ به لشکر، به سمت فرماندهی لشکر پیاده قدس گیلان منصوب شد و ۱۰ سال در این مسؤولیت خدمت کرد. بعد از شروع فعالیت‌های گروه‌های تروریستی تکفیری در سوریه، لشکر قدس گیلان مأموریت یافت به مصاف نیروهای تروریست برود. عملیات برجسته این لشکر در تاریخ ۱۳ بهمن ۱۳۹۴ تحت عنوان نصر۲ بود که رزمندگان لشکر، منطقه شیعه‌نشین نبل و الزهرا را پس از ۴ سال محاصره از دست تروریست‌ها پس گرفتند و ۵۵هزار نفر مردم شیعه در محاصره را آزاد کردند. در سال ۱۳۹۸ سردار حق‌بین مفتخر به دریافت نشان فتح ۳ شد. او در آخر مسؤولیتی که بر عهده داشت به‌ عنوان مسؤول اداره رزمی تخصصی معاونت آموزش کل سپاه فعالیت می‌کرد. این سردار سپاه اسلام نیز در ۳۱ فروردین ماه سال ۱۴۰۰ به علت ابتلا به ویروس کرونا آسمانی شد.  سرتیپ پاسدار شهید رمضان پورقاسم سردار رمضان پورقاسم در ابتدای ورود به سپاه پاسدران در سال ۱۳۵۹ در جبهه عملیات‌های منطقه سرپل ذهاب حضور پیدا کرد و در طول سال‌های دفاع مقدس با حضور فعال در عملیات‌های مهمی از جمله آزادسازی مهران و کربلای چهار و پنج، رشادت‌های زیادی از خود به یادگار گذاشت. او در سال‌های ۶۰ تا ۶۳ در درگیری‌ با منافقین جنگل‌های شمال کشور نیز نقش ویژه‌ای ایفا کرد و در عملیات غرورآفرین والفجر هشت که منجر به فتح فاو شد به عنوان مسؤول حفاظت اطلاعات لشکر ویژه ۲۵ کربلا نقش آفرین بود. سردار پورقاسم که فرماندهی حفاظت اطلاعات نیروی زمینی سپاه پاسداران، مسؤول حفاظت اطلاعات لشکر ۲۵ کربلا در دفاع مقدس در سال‌های ۶۴ تا ۶۷، مسئول حراست وزارت مخابرات کل کشور، مسؤول حراست شهرداری تهران و مسئول حراست اوقاف و امور خیریه کشور را در کارنامه سال‌های مجاهدت و خدمت به نظام مقدس جمهوری اسلامی داشت در تاریخ ۲۰ دی ماه سال ۱۳۹۸ به سمت مسؤول ستاد نمازجمعه شهرستان ساری نیز منصوب شد. این فرمانده هشت سال دفاع مقدس همواره در جبهه انقلاب و هماهنگی بین نیروهای انقلابی و جبهه‌ای در سطح استان مازندران فعالیت کرد و سرانجام در شامگاه ۱۳ اسفند ماه سال ۱۳۹۸ به برادر شهیدش علی اکبر پورقاسم پیوست. پاسدار عبدالله حویزی از فرماندهان سپاه اهواز در هشت سال دفاع مقدس بود. از جمله سوابق حویزی می‌توان به مسؤول حفاظت قرارگاه نصر در دوران دفاع مقدس اشاره کرد. او نیز به علت ابتلا به ویروس منحوس کرونا به یاران شهیدش پیوست. انتهای پیام/",
    "label": "فرهنگ"
  },
  {
    "text": "عنوان: سهمیه ایران در لیگ قهرمانان آسیا برای فصل آینده 2+2 ماند+عکس\nخلاصه: طبق رده بندی جدید سایت AFC، سهمیه ایران در لیگ قهرمانان آسیا 2022 همان 2+2 ماند.\nمتن: به گزارش خبرگزاری فارس و به نقل از نشریه «استاد الدوحه» قطر، جدیدترین رده بندی فوتبال آسیا از طریق سایت AFC اعلام شد که در رده آن عربستان در رده اول غرب آسیا قرار دارد. قطر در رده دوم ایستاد و ایران سومین لیگ غرب آسیا را از آن خود کرد. این رده بندی طبق نتایج کسب شده باشگاه های فوتبال در 4 سال گذشته تا سال 2019 است و این سهمیه بندی ها تا لیگ قهرمانان 2022 اعتبار دارد. جدیدترین رده بندی کنفدراسیون آسیا قرار است در ماه اکتبر 2021 (مهر 1400) اعلام شود و سهمیه بندی جدید از سال 2023 در لیگ قهرمانان قابل اجرایی است. طبق اعلام رده بندی این ماه ایران با قرار گرفتن در رده سوم غرب آسیا سهمیه اش در لیگ قهرمانان آسیا 2+2 خواهد ماند. عربستان و قطر در این رقابت ها سهمیه 3+1 خواهند داشت.  انتهای پیام/",
    "label": "ورزشی"
  },
  {
    "text": "عنوان: حدادعادل: بعد از کرونا هم آموزش مجازی را رها نمی‌کنیم\nخلاصه: مراسم «اختتامیه دوره غیرهمزمان روش تدریس زبان فارسی» امروز با حضور غلامعلی حدادعادل، رئیس بنیاد سعدی، رضا صحرایی معاون آموزش و پژوهش بنیاد سعدی و جمعی از شرکت‌کنندگان در دوره که مورد تقدیر قرار گرفتند، برگزار شد.\nمتن: به گزارش خبرگزاری فارس، مراسم «اختتامیه دوره غیرهمزمان روش تدریس زبان فارسی» امروز سه‌شنبه ۲۸ اردیبهشت ماه با حضور غلامعلی حدادعادل، رئیس بنیاد سعدی، رضا صحرایی معاون آموزش و پژوهش بنیاد سعدی و جمعی از شرکت‌کنندگان در دوره که مورد تقدیر قرار گرفتند، برگزار شد. غلامعلی حداد عادل رئیس بنیاد سعدی در این مراسم گفت: ۱۰ سال پیش که بنیاد کارش را آغاز کرد، تصور نمی‌کردم بعد از یک دهه از آن روش‌های سنتی حضوری، به چنین سطحی از آموزش دست پیدا کنیم. وی ادامه داد: ما در ابتدای کار بنیاد ۲۰۰ نفر را از سراسر دنیا به ایران دعوت کردیم و حدود یک ماه آموزش، هزینه سفر، خوابگاه، غذا و.. دانشجویان را به عهده گرفتیم که اگر حالا می‌خواستیم ببپردازیم چند برابر بود. حالا شما مقایسه کنید ۶۰۰ نفر با کمترین هزینه و بیشترین بازدهی در این دوره شرکت کردند. رئیس بنیاد سعدی گفت: سیاست ما این است که آموزش در فضای مجازی را رها نکنیم و بعد از کرونا هم آموزش در فضای مجازی باقی بماند و هم از لحاظ زیرساختی و مهارت‌ها این کار را گسترش دهیم. باعث خرسندی است که این ۶۰۰ نفر که در این دوره شرکت کردند، فارسی آموز نیستند، مدرس زبان فارسی هستند و بعد از این ده‌ها و صدها نفر را آموزش خواهند داد. حدادعادل در پایان سخنانش ضمن تبریک به شرکت‌کنندگان در این دوره، گفت: امید است که با حسن شهرتی که بنیاد سعدی پیدا کرده است یک پشتیبان قابل اطمینانی برای زبان آموزان باشد. من از همکارانم خواست دارم که این موقعیت آموزشی به وجود آمده را در وجوه مختلف زیرساختی و مهارتی توسعه دهند. اسامی برگزیدگان دوره غیرهمزمان روش تدریس زبان فارسی بدین شرح است: شهره صادقی، محمدحسین ترابی، فائزه حمیدی، مهسا رشیدی، مینا حامدی، سیده فریده وجدانی، افروز تابعی، مسعود میرشجاعیان، تاتیانا گوریاچکوفسکایا، ریحانه سلیمی، فاطمه راستگو و محبوبه نادری. انتهای پیام/",
    "label": "فرهنگ"
  },
  {
    "text": "عنوان: تاثیر تفاهم 25 ساله با چین بر معدنکاری ایران/افزایش بهره وری معادن متروکه\nخلاصه: دبیرکل خانه صنعت، معدن و تجارت جوانان ایران گفت: اگر تفاهم‌نامه ۲۵ ساله ایران و چین شامل حضور چینی‌ها در معادن و صنایع معدنی ایران نیز باشد، می‌توان امیدوار بود با استفاده از نیروی کار ایران و سرمایه و تکنولوژی چینی، معادن ایران رونق گیرد.\nمتن: به گزارش خبرنگار اقتصادی خبرگزاری فارس، برخی مخاطبان سامانه «فارس من» با ثبت مطلبی با عنوان «چرا دشمنان از قرارداد ایران و چین در هراسند؟» خواستار پیگیری این موضوع شدند. شهرام شریعتی، دبیرکل خانه صنعت، معدن و تجارت جوانان ایران در مورد عملکرد چینی‌ها در معادن ایران گفت: اگرچه چین تکنولوژی اول دنیا نیست، یا شاید تکنولوژی برتر خود را در اختیار ما نگذاشته باشد، باید بپذیریم که چین جزء ۵ اقتصاد بزرگ دنیا و اگر واقع‌بینانه و براساس آمار نگاه کنیم، یکی از دو اقتصاد بزرگ دنیا است. یعنی در حال حاضر چین و آمریکا با همدیگر در حال راهبری اقتصاد دنیا هستند. وی افزود: چینی‌ها در معادن ایران اعم از معادن فلزی، غیرفلزی و سنگ‌های ارزشمند، همیشه مفید بوده‌اند و تکنولوژی آنها، حتی اگر همپای تکنولوژی روز دنیا نبوده، بسیاری از نیازهای صنایع معدنی ما را برطرف کرده است. در سال‌های اخیر ما هم از چینی‌ها یاد گرفته‌ایم و هم از آنها سرمایه پذیرفته‌ایم. دبیرکل خانه صنعت، معدن و تجارت جوانان ایران تاکید کرد: اگرچه ممکن است نتوانسته باشیم با شرکت‌های درجه یک و تراز اول چینی همکاری داشته باشیم اما همین شرکت‌هایی که وارد ایران شده‌اند، معادن و صنایع معدنی ایران را در سال‌های اخیر به طور چشم‌گیری به جلو حرکت داده‌اند. شریعتی در واکنش به این موضوع که آیا می‌توان نسبت به ورود چینی‌ها به معادن ایران خوشبین بود، گفت: قطعا می‌توان خوشبین بود زیرا چین علاوه بر اینکه تکنولوژی معدنی دارد، کشوری معدنی است و در بسیاری از کشورهای خاورمیانه و آفریقا، سرمایه‌گذاری‌های بزرگی کرده‌اند. ورود چینی‌ها به معادن و صنایع معدنی ایران، اتفاقی خوش‌یمن است و به هیچ وجه به این معنی نیست که چینی‌ها می‌خواهند خاک کشور ما را ببرند. دبیرکل خانه صنعت، معدن و تجارت جوانان ایران در پاسخ به این پرسش که آیا ظرفیت سرمایه‌گذاری چینی‌ها در معادن ایران فراهم است؟ اظهار کرد: چینی‌ها کارشان سرمایه‌گذاری کردن در زمینه‌هایی است که بازخورد مالی و بازگشت سرمایه بالا برای آنها داشته باشد و هیچ گاه وارد بحث سرمایه‌گذاری بدون توجیه نمی‌شوند. در واقع ما باید این زمینه را برای آنها فراهم کنیم. وی توضیح داد: باید ببینیم در قرارداد ۲۵ ساله، به طور مشخص این مساله قید شده که چینی‌ها در معادن و صنایع معدنی ایران سرمایه‌گذاری کنند یا نه. این سوالی است که دولت باید پاسخش را بدهد. اگر دولت بتواند این زمینه و امکان را فراهم کند، به شرط اینکه بتوانند از توان و کارگر ایرانی استفاده کنند، می‌توانند با بهره‌وری بسیار بالاتر از ما در زمینه معدن و صنایع معدنی ایران فعالیت کنند و همین باعث رونق این بخش خواهد شد. شریعتی یادآور شد: می‌توانیم بسیاری از معادن متروکه را در اختیار چینی‌ها قرار دهیم تا راندمان تولید ما را افزایش دهند. بنابراین باید این زمینه را فراهم کنیم تا با استفاده از نیروی کار ایرانی، مدیریت ایرانی، سرمایه چینی و حتی مدیریت چینی، این اتفاق بیفتد. دبیرکل خانه صنعت، معدن و تجارت جوانان ایران در پاسخ به این پرسش که آیا نتیجه همکاری ایران و چین در بخش معدن برای بخش خصوصی مفید است؟ نیز گفت: نباید تصور کنیم که چین قرار است فقط برای دولت ایران کار کند. خیلی زودتر از اینکه دولت‌های ایران، چین را بشناسند، بخش خصوصی ایران سراغ چین رفته بود و مزایای تکنولوژی چینی را در معادن و صنایع معدنی فلزی، غیرفلزی و ارزشمند دیده‌ایم. بنابراین تصور می‌کنم، چینی‌ها می‌توانند این قدم را به خوبی بردارند. دولت باید در این زمینه شفاف‌سازی کند، زیرا این یک امتیاز برای معادن و صنایع معدنی ایران است. وی ادامه داد: اگر چین وارد بخش معدن و صنایع معدنی ایران شود و دولت، جزئیات این حضور را به طور شفاف در اختیار همگان قرار دهد، گامی موثر و مفید برای آینده معدن و صنایع معدنی ایران خواهد بود. شریعتی افزود: اگر سرمایه و تکنولوژی جدید وارد صنایع معدنی ایران شود، سهم معدن در تولید ناخالص داخلی GDP کشور به شدت افزایش می‌یابد که این مساله می‌تواند اشتغال ایجاد کند و زیرساخت‌ها را توسعه دهد. بنابراین اگرچه هنوز در برخی زمینه‌ها، همه زوایای تفاهم‌نامه ایران و چین برای ما زوایایش مشخص نشده، اما یادمان باشد موقعیت سرمایه‌گذاری خارجی که سال‌ها درباره آن صحبت می‌کردیم، اکنون برای ما فراهم شده است و می‌توانیم با در نظر گرفتن امتیازهایی که می‌تواند برای ایران داشته باشد، به این قرارداد نگاه کرده و آن را عملیاتی کنیم و بتوانیم سرمایه و تکنولوژی چینی را به کشورمان بیاوریم. انتهای پیام/ب",
    "label": "اقتصادی"
  },
  {
    "text": "عنوان: رونمایی از سامانه مجازی و نقشه گردشگری اراضی عباس آباد\nخلاصه: سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد.\nمتن: به گزارش خبرگزاری فارس،سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد این سامانه در راستای ارتقای خدمات رسانی به شهروندان و گردشگران از اراضی عباس آباد به عنوان نگین سبزو قطب گردشگری پایتخت به ویژه در شرایط پاندمی کرونا و لزوم رعایت بیشتر پروتکل های بهداشتی طراحی و رونمایی شد. سید محمد حسین حجازی مدیرعامل اراضی عباس آباد در آیین رونمایی از این سامانه بر لزوم افزایش کیفیت خدمات الکترونیک و مجازی به منظور بهره مندی بیشتر گردشگران تاکید کرد و افزود: پس از طی روال اداری در سال 1400 انشالله شاهد میزبانی منطقه فرهنگی و گردشگری عباس آباد از اجلاس جهانی گردشگری شهری خواهیم بود. سامانه مجازی گردشگری شامل 10 هزار تصویر با تکنیک عکاسی 360 درجه از کل اراضی عباس آباد و مراکز این مجموعه است که کاربران و گردشگران با آغاز سال نو مراجعه به درگاه abasabad.tehran.ir می توانند به صورت مجازی از کل مجموعه بازدید کنند. همچنین نقشه گردشگری این مجموعه هم امروز رونمایی شد. انتهای پیام/",
    "label": "تفریح و نشاط"
  },
  {
    "text": "عنوان: رونمایی از دو کتاب تاریخ معاصر در ترنجستان سروش\nخلاصه: موسسه فرهنگی هنری قدر ولایت دو کتاب تاریخ معاصر ایران را به نام‌های «خواص انقلاب در لحظه‌های حساس» و «دهه شصت مظلوم» رونمایی می‌کند.\nمتن: به گزارش خبرگزاری فارس، موسسه فرهنگی هنری قدر ولایت دو کتاب تاریخ معاصر ایران را به نام‌های «خواص انقلاب در لحظه‌های حساس» و «دهه شصت مظلوم» رونمایی می‌کند. این مراسم با رعایت کامل پروتکل‌های بهداشتی، روز چهارشنبه ۲۴ دی‌ماه ساعت ۱۴:۳۰ در فروشگاه ترنجستان سروش با حضور سعید میرزایی، مؤلف این آثار و پژوهشگر حوزۀ تاریخ معاصر، قاسم تبریزی، برگزار می‌شود. کتاب «خواص انقلاب در لحظه‌های حساس» به بررسی ۱۳ تن از شخصیت‌های اثرگذار در انقلاب اسلامی و مواضع مثبت و منفی آنان در قبال مسائل انقلاب و رویکردهای امام خمینی(ره) و رهبر انقلاب اسلامی پرداخته است که شناخت لازم از این شخصیت‌ها و جریان‌های سیاسی را به‌خصوص برای قشر جوان فراهم می‌آورد. کتاب دیگر «دهه شصت مظلوم» است که در پی تأکیدهای رهبر انقلاب برای جلوگیری از تحریف حوادث تاریخی و رویدادهای انقلاب اسلامی و نیز تبیین صحیح آن‌ها تألیف شده و رویدادهای دهه شصت را به‌طور مستند بررسی کرده است. گفتنی است فروشگاه ترنجستان سروش در خیابان انقلاب بین ابوریحان و فلسطین واقع شده است. انتهای پیام/",
    "label": "فرهنگ"
  },
  {
    "text": "عنوان: ترتیل جزء ۴ قرآن کریم+صوت و متن آیات\nخلاصه: پیامبر (ص) می‌فرمایند: «الصوم جنة من النار» روزه سپر آتش (جهنم) است. «یعنی بواسطه روزه گرفتن انسان از آتش جهنم در امان خواهد بود.\nمتن: خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «الصوم جنة من النار» روزه سپر آتش (جهنم) است. «یعنی بواسطه روزه گرفتن انسان از آتش جهنم در امان خواهد بود. (الکافی، ج ۴ ص ۱۶۲) در ادامه تلاوت ترتیل جزء ۴ قرآن کریم با صدای محمدجواد جاوری برگزیده جشنواره تلاوت‌های مجلسی به همراه صوت و متن آیات تقدیم می‌شود.   برای دریافت متن قرآن از    و اینجا     اقدام کنید. انتهای پیام/",
    "label": "فرهنگ"
  },
  {
    "text": "عنوان: مشارکت مردم در اقتصاد با صندوق‌های سهام پروژه/نگاه دولت در بودجه 1400 سیاسی است\nخلاصه: یک کارشناس اقتصادی گفت: زمانی که امکان تامین مالی پروژه‌های عمرانی وجود نداشته باشد، زیرساخت‌های اقتصاد مستهلک می‌شود و طبیعتا امکان جبران خطا وجود ندارد، بنابراین در شرایط تحریم صد درصدی و کمبود بودجه دولت باید به سمت ابزار‌های مالی بازار سرمایه همچون صندوق سهام پروژه برود.\nمتن: حجت‌الله عبدالملکی، کارشناس اقتصادی در گفت‌وگو با خبرنگار اقتصادی خبرگزاری فارس در ارتباط با فروش روزانه 2 میلیون و 300 هزار بشکه نفت در لایحه بودجه سال 1400 افزود: اگر نفت به صورت کامل از تمامی میادین کشور، استخراج شود و خوراک پالایشگاه‌ها هم برسد، احتمال فروش نفت به این رقم بسیار کم است، پس می‌توان گفت، دولت نهایت ظرفیت تولید را حساب کرده که آن هم احتمالش ضعیف است، تولید روزانه ما به این حد برسد. این کارشناس اقتصادی در بیان دلایل محقق نشدن فروش 2 میلیون بشکه نفت در روز گفت: بحث چاه نفت به این صورت نیست که هر زمان نیاز داشتیم، برداشت کنیم و هر زمانی که نیازی نبود برداشت را قطع کنیم؛ وقتی در سال گذشته کاهش برداشت از نفت داشتیم، قاعدتا برای سال بعد هم نمی‌توانیم خیلی بر روی افزایش برداشت حساب کنیم. *نگاه دولت در بودجه 1400 سیاسی است وی در باره تحریم‌های نفتی ایران در سال 99 اظهار کرد: نگاه دولت در تولید و فروش نفت بسیار خوشبینانه است، زیرا در سال  99 تحریم‌های سنگین نفتی داشتیم و فروش نفت را در مقابل خرید دارو برای ما مطرح بود، در شرایطی که روز به روز به تعداد تحریم‌ها اضافه می‌شود، فراموش کردن کل تحریم‌ها غیر منطقی است و احساس می‌شود یک مقدار به این مسئله باید نگاه سیاسی داشت. عبدالملکی، با اشاره به اینکه اعداد و ارقام نشان دهنده بی‌توجهی دولت به مسئله کرونا است، گفت: در یک سال گذشته کاهش تقاضای نفت در بازار جهانی مطرح است و تا به امروز هیچ آماری در سال 2020 مبنی بر افزایش این تقاضا وجود نداشته است؛ بنابراین می‌توان گفت، دولت کاهش تقاضای نفت حاصل از کرونا و تحریم را نادیده گرفته است. *درآمدهای دولت به منابع ناپایدار متصل است این کارشناس اقتصادی در ارتباط با کسری بودجه در سال 1400 هم اضافه کرد: نگاه ما باید به 2 بعد هزینه و درآمد باشد، اغلب هزینه‌های دولت ،هزینه‌های ضروری است و امکان کم کردن یا حذف آنها وجود ندارد، از طرفی دیگر درآمد‌های دولت درآمد‌های ناپایداری است، برای مثال، درآمدهای نفتی با توجه احتمال کاهش در تولید و فروش بسته شده است. عبدالملکی در مورد کاهش بودجه پروژه‌های عمرانی اظهار کرد: زمانی که امکان تامین مالی پروژه‌های عمرانی وجود نداشته باشد، زیرساخت‌های مستهلک می‌شود و طبیعتا امکان جبران خطا نیز وجود ندارد. قاعدتا این اتفاق به ضرر اقتصاد است. بنابراین در شرایط تحریم صد درصدی و کمبود بودجه دولت باید به سمت ابزار‌های مالی بازار سرمایه همچون صندوق سهام پروژه برود. *صندوق سهام پروژه، راهکار بیمه کردن زیرساخت‌های عمرانی کشور وی با اشاره به پتانسیل صندوق‌های سهام پروژه گفت: صندوق‌های سرمایه‌گذاری پروژه، می‌تواند بسیاری از پروژه‌‌های اقتصادی زیربنایی کشور به ویژه پروژه‌های نیمه تمام را با مشارکت بخش خصوصی و سرمایه‌گذاری مردم در کمترین زمان ممکن به بهره‌ برداری برساند. این کارشناس اقتصادی با اشاره به مهم ترین مزایا صندوق‌های سهام پروژه افزود: از مهم ترین مزایا صندوق سهام پروژه می‌توان به قابلیت نقد شوندگی بالای سرمایه‌گذاری، افزایش شفافیت سرمایه‌گذاری در پروژه‌ها، امکان بهره مندی از معافیت‌های مالیاتی و سایر مزایا اشاره کرد. *بودجه عمرانی کفاف پروژه‌های نیمه تمام کشور را نمی‌دهد عبدالملکی، با اشاره به کفایت بودجه برای پروژه‌های عمرانی نیمه تمام گفت: قاعدتا بودجه پیشنهادی کفاف این مسئله را نمی‌دهد، زیرا تعداد پروژه‌های عمرانی نیمه تمام بسیار بیشتر از بودجه پروژه‌های عمرانی است و این پروژه‌های به بودجه قابل توجهی نیاز دارد. ابن کارشناس اقتصادی در پایان به یکی از مهمترین راهکار‌های عملی استفاده از بخش خصوصی اشاره کرد و گفت: پروژه‌های عمرانی که دارای مزیت اقتصادی هستند و در ارزیابی مثبت قلم داد می شوند، باید به بخش خصوصی ارائه شود تا این بخش انگیزه کافی برای ورود به این پروژه‌ها را داشته باشند. انتهای پیام/ب",
    "label": "اقتصادی"
  },
  {
    "text": "عنوان: ادامه روند کاهشی قیمت سیمان در بازار/نرخ سیمان به کمتر از 25 هزار تومان رسید\nخلاصه: وزیر صنعت، معدن و تجارت گفت: قیمت سیمان پاکتی به کمتر از 25 هزار تومان رسیده و قیمت سیمان فله نیز 18 هزار تومان کاهش یافته است.\nمتن: به گزارش خبرنگار اقتصادی خبرگزاری فارس، کاهش قیمت سیمان نخستین وعده وزیر صنعت بود که چند روز پس از رأی اعتماد مجلس محقق شد. رضا فاطمی امین در جلسه رأی اعتماد مجلس به نمایندگان وعده داده بود که قیمت سیمان در بازار کاهش یابد و شاهد کنار رفتن دلالان از این بازار باشیم. بر این اساس، هفته گذشته قیمت سیمان در بورس کالا به 25 هزار تومان رسید و امروز نیز وزیر صنعت، معدن و تجارت از ادامه روند کاهشی قیمت این محصول خبر داد. فاطمی امین در این مورد گفت: قیمت سیمان پاکتی به کمتر از 25 هزار تومان رسیده و قیمت سیمان فله نیز حدود 18 هزار تومان ارزان شده است. وی با تاکید بر اینکه استان‌ها باید برای کاهش هر چه بیشتر قیمت سیمان به صورت ویژه پای کار بیایند، افزود: قیمت سیمان در بازار نسبت به هفته گذشته باز هم کمتر شده است. وی خطاب به رؤسای سازمان‌های صمت و مدیران عامل شرکت شهرک‌های صنعتی استانی گفت: تمامی فعالان صنعت سیمان مکلف به ثبت نام در سامانه جامع تجارت و ثبت اطلاعات خرید و فروش در سامانه افق هستند. وی با بیان اینکه موضوع سیمان در قالب یک برنامه سه ماهه به صورت مداوم رصد و پایش خواهد شد، اضافه کرد: قیمت سیمان در بورس با اجرای این برنامه متعادل شد و قیمت سیمان در بازار نیز نسبت به هفته گذشته باز هم کمتر شد. فاطمی امین با بیان اینکه به صورت کلان برای تعدیل قیمت سیمان به موفقیت‌های خوبی رسیده ایم، تصریح کرد: استان‌ها باید بیشتر از این پای کار بیایند و کار به صورت ویژه مورد توجه واقع شود. وی با بیان اینکه عرضه سیمان در بورس تجربه خوبی بوده است، گفت: کارها باید با جدیت هر چه بیشتر دنبال شود و انتظار دارم تمامی پروژه‌ها از جمله 19 پروژه نظام توزیع و پوشش کالا در سامانه با قدرت ادامه یابد. برخی کاربران سامانه «فارس من» با ثبت سوژه‌ای با عنوان «درخواست کاهش قیمت سیمان و مصالح ساختمانی» خواستار پیگیری این موضوع شدند. انتهای پیام/ب",
    "label": "اقتصادی"
  },
  {
    "text": "عنوان: ۵۰ تای‌‌چی کار بانو در فینال قهرمانی کشور+فیلم\nخلاصه: مسابقات تای‌چی چوان قهرمانی کشور در بخش بانوان امروز برگزار شد.\nمتن: به گزارش خبرگزاری فارس، مسابقات تای چی چوان قهرمانی کشور (یادواره ارشیا ارباب بهرامی) در بخش بانوان امروز پنجشنبه ( ۳۰ بهمن ماه) از ساعت ۱۰ صب در سالن نمایشگاه بازار بزرگ ایران برگزار شد. در این رابطه زهرا ناطقی نایب‌رئیس بانوان فدراسیون ووشو، اظهار داشت: اولین مرحله مسابقات قهرمانی تای چی چوان کشور در آذر ماه به صورت مجازی با حضور ۲۲۰ نفر برگزار شد. ۵۰ ورزشکار منتخب در مرحله فینال شرکت کردند. وی افزود: در نهایت نفرات برتر این دوره از رقابتها، امروز مشخص خواهد شد. انتهای پیام/",
    "label": "ورزشی"
  },
  {
    "text": "عنوان: بزرگداشت سی‌ و‌ هشتمین سالگرد یک عارف برگزار می‌شود\nخلاصه: مراسم بزرگداشت سی و هشتمین سالگرد عروج آسمانی موحد کبیر و عارف عظیم‌الشان حاج سیدهاشم موسوی حداد روز ۵ اردیبهشت‌ماه برگزار می‌شود.\nمتن: به گزارش خبرنگار حوزه مسجد و هیأت خبرگزاری فارس، مراسم بزرگداشت سی و هشتمین سالگرد عروج آسمانی موحد کبیر و عارف عظیم‌الشان حاج سیدهاشم موسوی حداد روز ۵ اردیبهشت‌ماه برگزار می‌شود. این مراسم با حضور و سخنرانی دکتر اسماعیل منصوری لاریجانی، آیت‌الله محمدصالح کمیلی و حجت‌الاسلام سیدعباس موسوی مطلق و مرثیه‌خوانی سیدمجید بنی‌فاطمه در حوزه هنری سازمان تبلیغات اسلامی برگزار می‌شود.  در این مراسم که روز یکشنبه ۵ اردیبهشت‌ماه از ساعت ۱۷ برگزار خواهد شد، بناست از کتاب «حداد در آینه حداد» نیز رونمایی شود. این مراسم به دلیل شرایط کرونایی با حضور محدود جمعیت برگزار می شود و بناست به صورت زنده از صفحات اینستاگرام komeily.ir و markaztohid.ir پخش زنده شود. سیدهاشم موسوى حداد، عارف شیعى قرن چهاردهم و از شاگردان سیدعلی قاضی بود. او در کربلا و نجف به تحصیل علم پرداخت. از حداد، نوشته‌‏ای جز چند نامه باقی نمانده و نظریات و حالاتش در کتاب روح مجرد (نوشته شاگردش سید علامه محمدحسین طهرانی- بیان شده است. حداد از راه نعل‌‏بندی گذران زندگی می‌کرد.  ذکر غالب او یا صاحب الزمان بود و به اشعار فارسى شمس‌ مغربى، حافظ و مولوى و به اشعار شاعران غرب چون ابن فارض علاقه فراوان داشت. ملاقات مرحوم شهید مطهری با این عارف بزرگ‌ بسیار درس‌آموز است حداد در ۱۲ رمضان ۱۴۰۴ق/ ۲۱ خرداد ۱۳۶۳ شمسی در کربلا وفات یافت و در وادی‌الصفا کربلا به خاک سپرده ‏شد. انتهای پیام/",
    "label": "فرهنگ"
  },
  {
    "text": "عنوان: لیگ های اروپایی| رئال فاتح دربی مادرید / آنچلوتی مچ سیمئونه را خواباند/درخشش  امباپه و مسی مقابل موناکو\nخلاصه: در چارچوب رقابت‌های لالیگای اسپانیا ، شب گذشته رئال مادرید مقابل اتلتیکومادرید به برتری رسید.\nمتن: به گزارش خبرگزاری فارس، شب گذشته در چارچوب هفته هفدهم لیگ اسپانیا، رئال در دربی مادرید مقابل اتلتیکو به برتری ۲ بر صفر رسید. در این بازی گل‌های رئال مادرید را بنزما ۱۶ و آسنسیو ۵۷ به ثمر رساندند. شاگردان آنچلوتی با این پیروزی ۴۲ امتیازی شدند و در صدر قرار گرفتند. سویا با ۳۴ امتیاز در رده دوم جای دارد. بارسلونا با ۲۴ امتیاز در رده هشتم قرار گرفته است. در دیگر بازی لیگ‌های اروپایی شب گذشته در سری‌آ ، اینترمیلان مقابل کالیاری به برد ۴ بر صفر دست یافت و به صدر  جدول ایتالیا رسید. در این مسابقه گل‌های نراتزوری را لائوتارو (۲گل) ، الکسیس سانچز و چالهان‌اوغلو به ثمر رساندند. اینتر با این برد ۴۰ امتیازی شد و با پیشی از میلان ۳۹ امتیازی به صدر حدول رسید. در لیگ لوشامپیونه نیز ، پاریس در هفته هجدهم با درخشش مسی و امباپه مقابل موناکو به برتری ۲ بر صفر رسید. در این مسابقه امباپه ابتدا در دقیقه ۱۲ از روی نقطه پنالتی دروازه حریف را باز کرد و سپس در دقیقه ۴۶ با پاس گل مسی به گل بعدی رسید. در جدول این رقابت پاری سن ژرمن با ۴۵ امتیاز صدرنشین فرانسه است و تیم مارسی با ۳۲ امتیاز در رده دوم قرار دارد. انتهای پیام/",
    "label": "ورزشی"
  },
  {
    "text": "عنوان: برگزاری دوره مدیریت مسابقات کوراش\nخلاصه: دوره مدیریت مسابقات کوراش در آکادمی ووشو برگزار شد.\nمتن: به گزارش خبرنگار ورزشی خبرگزاری فارس، دوره مدیریت مسابقات کوراش صبح امروز (پنجشنبه 23 بهمن ماه) با حضور ۵۰ نفر از استان های مختلف کشور در آکادمی ملی ووشو برگزار شد. رضا نصیرنژاد ( مسئول فنی مسابقات کوراش بازی های آسیایی ۲۰۲۲و رئیس انجمن کوراش کشور) تدریس این دوره را بر عهده داشت. پوراسفندیار مسئول کمیته آموزش انجمن کوراش ایران و مهدوی رئیس کمیته مسابقات نیز در این کارگاه آموزش حضور داشتند.   انتهای پیام/ش",
    "label": "ورزشی"
  },
  {
    "text": "عنوان: پرده‌خوانی و نورافشانی اراضی عباس‌آباد در شب و روز میلاد امام رضا (ع)\nخلاصه: منطقه فرهنگی و گردشگری عباس‌آباد در شب میلاد امام رضا (ع) مراسم ویژه نورافشانی، برگزاری پرده خوانی و اجرای قطعه «دریا» به خوانندگی علیرضا افتخاری را برگزار می‌کند.\nمتن: به گزارش خبرگزاری فارس به نقل از اداره ارتباطات و امور بین‌الملل عباس‌آباد، مراسم ویژه پرده خوانی حدیث سلسله‌الذهب توسط مرشد ابوالفضل ورمزیار و مرشد محمدرضا معجونی امشب و همزمان با شب میلاد امام رضا(ع) در بوستان آب و آتش و گذر فرهنگ از ساعت 19:30 تا 21 برگزار می‌شود. در شب میلاد امام رضا (ع) دو نقطه بوستان آب و آتش و دریاچه هنر نورافشانی می‌شود. همچنین اجرای قطعه «دریا» با شعر عبدالجبار کاکایی و صدای علیرضا افتخاری که به همت منطقه فرهنگی و گردشگری عباس‌آباد تولید شده در شب میلاد امام رضا (ع) در فضای مجازی و شبکه‌های تلویزیونی صدا و سیما برای نخستین بار پخش خواهد شد. انتهای پیام/",
    "label": "تفریح و نشاط"
  },
  {
    "text": "عنوان: کشتی فرنگی جوانان جهان| نمایندگان کشورمان حریفان خود را شناختند\nخلاصه: مراسم قرعه کشی رقابت های کشتی فرنگی جوانان قهرمانی جهان، بعد از ظهر امروز در شهر اوفا روسیه برگزار شد.\nمتن: به گزارش خبرگزاری فارس، نتایج قرعه کشی نمایندگان کشورمان که از صبح فردا در پنج وزن نخست به میدان می روند به شرح زیر است: در وزن 55 کیلوگرم امیررضا ده بزرگی پس از استراحت در دور نخست در دور دوم به مصاف المیر علی یف از آذربایجان می رود و در صورت پیروزی در این دیدار در دور سوم با برنده کشتی میان نمایندگان ترکیه و روسیه کشتی خواهد گرفت. در این وزن 20 نفر حضور دارند.  در وزن 60 کیلوگرم سعید اسماعیلی در دور اول با ادموند نازاریان از بلغارستان مبارزه می کند و در صورت غلبه بر این حریف در دور دوم به مصاف برنده کشتی گیران ترکیه و گرجستان می رود. در این وزن 20 نفر شرکت کرده اند.  در وزن 63 کیلوگرم ایمان محمدی پس از استراحت در دور اول در دور دوم با چیز لاجوآی از آمریکا کشتی می گیرد و در صورت پیروزی در این مبارزه در دور سوم به مصاف برنده دیدار حریفان روس و آذربایجان می رود. در این وزن 22 نفر حضور دارند.  در وزن 67 کیلوگرم دانیال سهرابی پس از استراحت در دور نخست در دور دوم با برنده دیدار میان دیپاک از هند و دین کوشکار از قزاقستان کشتی می گیرد و در صورت پیروزی در این مبارزه، در دور سوم به مصاف برنده کشتی گیران اوکراین و استونی می رود. این وزن 25 شرکت کننده دارد.  در وزن 72 کیلوگرم امیر عبدی در دور اول به مصاف اوگنی بایدوسوف از روسیه می رود و در صورت غلبه بر این کشتی گیر در دور دوم با برنده کشتی گیران تاجیکستان و کرواسی کشتی خواهد گرفت. در این وزن 22 نفر شرکت کرده اند.  در وزن 77 کیلوگرم محمدحسین آذرم دخت در دور اول با واسیل کوجوک از رومانی کشتی می گیرد و در صورت پیروزی بر این حریف، در دور دوم به مصاف برنده کشتی گیران مجارستان و نروژ می رود. در این وزن 24 نفر حضور دارند.  در وزن 82 کیلوگرم محمد ناقوسی در دور نخست به مصاف فارس قالی از مصر می رود و در صورت غلبه بر این کشتی گیر در دور دوم با برنده مبارزه میان کشتی گیران لهستان و هلند کشتی خواهد گرفت. در این وزن 21 نفر شرکت کرده انند.  در وزن 87 کیلوگرم علی عابدی درزی در دور اول با آلگوت کالمان از سوئیس کشتی می گیرد و در صورت پیروزی در این دیدار، در دور دوم به مصاف برنده کشتی میان نمایندگان آذربایجان و صربستان می رود. در این وزن 21 نفر حضور دارند.  در وزن 97 کیلوگرم مرتضی القوسی پس از استراحت در دور نخست در دور دوم به مصاف ایگناس بوکاسکاس از لیتوانی می رود و در صورت غلبه بر این حریف در دور دوم با برنده کشتی گیران استونی و ارمنستان کشتی خواهد گرفت.  در وزن 130 کیلوگرم امیرمحمد بیات پس از استراحت در دور اول در دور دوم با سرخان ممدوف از آذربایجان کشتی می گیرد و در صورت گذر از این حریف در دور سوم به مصاف برنده مبارزه میان نمایندگان هند و لهستان می رود.  برنامه رقابت های کشتی فرنگی جوانان قهرمانی جهان به شرح زیر است:  جمعه 29 مردادماه: ساعت 8:45 تا 9:15: وزن کشی اوزان 55، 63، 77، 87 و 130 کشتی فرنگی ساعت 11 تا 15:30 و 16:45 تا 17:45: مسابقات مقدماتی، و نیمه نهایی اوزان 55، 63، 77، 87 و 130 کشتی فرنگی  شنبه 30 مردادماه: ساعت 8:30 تا 8:45: وزن کشی مجدد اوزان 55، 63، 77، 87 و 130 کشتی فرنگی ساعت 8:45 تا 9:15: وزن کشی اوزان 60، 67، 72، 82 و 97 کشتی فرنگی ساعت 11 تا 15:30: مسابقات مقدماتی اوزان 60، 67، 72، 82 و 97 کشتی فرنگی و شانس مجدد پنج وزن نخست ساعت 16:45 تا 20:30: مسابقات نیمه نهایی اوزان 60، 67، 72، 82 و 97 کشتی فرنگی و فینال و رده بندی پنج وزن نخست  یکشنبه 31 مردادماه: ساعت 8:30 تا 8:45: وزن کشی مجدد اوزان 60، 67، 72، 82 و 97 کشتی فرنگی ساعت 16 تا 20:30: مسابقات شانس مجدد، رده بندی و فینال اوزان 60، 67، 72، 82 و 97 کشتی فرنگی  اختلاف ساعت ایران با اوفا 30 دقیقه است به طوری که ساعت 11 به وقت اوفا ساعت 10:30 به وقت ایران است. انتهای پیام/",
    "label": "ورزشی"
  },
  {
    "text": "عنوان: فعالیت تیم درمانی اربعین در نجف و‌ کربلا آغاز شد+عکس\nخلاصه: تیم درمانی و بهداشتی مرکز پزشکی حج و زیارت هلال احمر پس از ورود به عراق، در دو مرکز نجف و کربلا مستقر شده و خدمت به زوار اربعین را آغاز کردند.\nمتن: به گزارش خبرنگار حج و زیارت خبرگزاری فارس، تیم درمانی و بهداشتی کشورمان که زیر نظر مرکز پزشکی حج و زیارت جمعیت هلال احمر فعالیت می‌کند، در آستانه اربعین حسینی به عراق اعزام شد. در حالی که قرار بود ۴۰۰ نفر به عنوان تیم درمانی به زائران اربعین خدمت کنند، با توجه به کمبود منابع مالی ۱۸۰ نفر به عراق اعزام و در دو مرکز درمانی نجف و کربلا راه‌اندازی شد. به گفته طاهر درودی، معاون مرکز پزشکی حج و زیارت هلال احمر امسال در مسیر زائران اربعین خدمات درمانی ارائه نمی‌شود و فقط در نجف و کربلا تیم درمانی اعزامی از ایران حضور دارند. روز گذشته تیم درمانی مرکز درمانی نبأ در نجف در نخستین روز فعالیت خود بیش از ۵۰ زائر اربعین را ویزیت کردند که برخی از افراد به صورت موقت بستری شدند. همچنین علیرضا رشیدیان، رئیس سازمان حج و زیارت در سفری به نجف اشرف از فعالیت‌های این مرکز درمانی و تجهیزات موجود برای زوار اربعین بازدید کرد که در ادامه تصاویر آن را مشاهده می‌کنید:      انتهای پیام/",
    "label": "فرهنگ"
  },
  {
    "text": "عنوان: خداحافظی شرکت سیگار مارلبرو با انگلیس\nخلاصه: شرکت تولیدکننده سیگارهای مارلبرو اعلام کرد که قصد دارد فروش این برند مشهور را در انگلیس متوقف کند.\nمتن: به گزارش خبرنگار گروه اقتصاد بین الملل خبرگزاری فارس به نقل از راشا تودی، شرکت فیلیپ موریس، تولید کننده سیگار مارلبرو اعلام کرد که در راستای سیاست انگلیس برای متوقف کردن عرضه سیگار در این کشور طی 10 سال آینده فروش برند مارلبرو در انگلیس را متوقف می‌کند. جکت اولتسزاک، مدیرعامل فیلیپ موریس گفته که این بخشی از سیاست فیلیپ موریس در راستای کنار گذاشتن تولید سیگارهای متعارف در انگلیس بوده است. وی در مصاحبه با روزنامه دیلی میل انگلیس تاکید کرده من می‌خواهم به این شرکت اجازه دهم تا از تولید سیگار عبور کند. من فکر می‌کنم در انگلیس حداکثر تا 10 سال دیگر می‌توان مشکل عرضه سیگار را حل کرد و به خصوص مارلبرو از این کشور جمع خواهد شد. احتمالا با حذف سیگارهای مارلبرو از بازار انگلیس مردم یا مجبور خواهند شد عادت سیگار کشیدن را ترک کنند و یا اینکه به سمت عادت‌های جایگزین نظیر سیگارهای برقی یا ابزارهای مصرف تنباکو بروند. اولتسزاک می‌گوید: شرکتش به دنبال دنیایی بدون سیگار است و هر چه این اتفاق زودتر بیفتد، برای همه بهتر خواهد بود. در حالی شاهد مطرح شدن چنین اظهاراتی از سوی شرکت فیلیپ موریس بودیم که سال گذشته 25 درصد کل بازار سیگار جهان در اختیار همین شرکت بود. انتهای پیام/",
    "label": "اقتصادی"
  },
  {
    "text": "عنوان: افزایش 9.4 درصدی سرمایه بانک مرکزی ابلاغ شد\nخلاصه: معاون اول رئیس‌جمهور در نامه‌ای مصوبه هیأت وزیران مبنی بر افزایش 9.4 درصدی سرمایه بانک مرکزی را ابلاغ کرد.\nمتن: به گزارش خبرنگار اقتصادی خبرگزاری فارس، محمد مخبر معاون اول رئیس‌جمهور در نامه‌ای مصوبه هیأت وزیران در مورد افزایش سرمایه بانک مرکزی را که در جلسه 17 مرداد 1400 بنا به پیشنهاد مجمع عمومی بانک مرکزی و به استناد بند «هـ» ماده 10 قانون پولی و بانکی کشور مصوب شده بود را ابلاغ کرد. متن این مصوبه به این شرح است که سرمایه بانک مرکزی جمهوری اسلامی ایران از محل اندوخته احتیاطی از مبلغ 63 هزار و 395 میلیارد ریال به مبلغ 69 هزار و 395 میلیارد ریال افزایش می‌یابد. رونوشت با توجه به اصل 138 قانون اساسی جمهوری اسلامی برای اطلاع ریاست مجلس ارسال می‌شود. بانک مرکزی انتهای پیام/ب",
    "label": "اقتصادی"
  },
  {
    "text": "عنوان: حجت‌الاسلام نمازی از منبری‌های تهران درگذشت\nخلاصه: حجت‌الاسلام حسن نمازی رئیس اداره عقیدتی سیاسی ستاد کل نیرو‌های مسلح و از منبری‌های هیأت‌های تهران براثر ابتلا به کرونا درگذشت.\nمتن: به گزارش خبرنگار حوزه مسجد و هیأت خبرگزاری فارس، حجت‌الاسلام حسن نمازی رئیس اداره عقیدتی سیاسی ستاد کل نیرو‌های مسلح و از منبری‌های هیأت‌های تهران براثر ابتلا به کرونا درگذشت. این روحانی که در یکی از بیمارستان‌های تهران بستری بود روز گذشته اعلام شد که حالش وخیم است و متأسفانه صبح امروز درگذشت.أخبرگزاری فارس درگذشت این عالم را به خانواده معزز و جامعه هیأتی و نیروهای مسلح تسلیت می‌گوید. انتهای پیام/",
    "label": "فرهنگ"
  },
  {
    "text": "عنوان: حقوق و مزایای ناظران شرعی واردات مرغ از ترکیه ابلاغ شد + سند\nخلاصه: حقوق ناظران شرعی واردات مرغ از ترکیه  2500 یورو در هر ماه تعیین شده علاوه بر آن پذیرایی و تغذیه، اسکان ناظران و پشتیبانی و حمل و نقل ناظران شرعی نیز منظور می شود.\nمتن: به گزارش خبرنگار اقتصادی خبرگزاری فارس، پیمان فلسفی مدیرعامل مرکز حلال جهانی نامه ای را با موضوع « تعهدات مالی و خدماتی مربوط به خدمات مرکز حلال جهانی» به مدیران شرکت های وارد کننده مرغ از ترکیه اعلام کرد. در این نامه  حقوق ناظران شرعی 2500 یورو در هر ماه تعیین شده علاوه بر آن پذیرایی و تغذیه، اسکان ناظران و پشتیبانی و حمل و نقل ناظران شرعی نیز بر اساس آیین نامه دولت منظور می شود. متن کامل نامه به این شرح است:  15 فروردین واردات 50 هزار تن مرغ توسط مدیر کل دفتر مقررات صادرات و واردات وزارت صمت به گمرک ابلاغ شد. در این ابلاغیه آمده است: به پیوست تصویر نامه تصویب نامه شماره ۱۵۵۲۵۲/ت ۸۵۹۷۵ه مورخ ۱۳۹۹/۱۲/۲۶ هیات محترم وزیران در خصوص واردات تا سقف پنجاه هزار تن گوشت مرغ با استفاده از ارز ترجیحی ۴۲۰۰ تومانی توسط شرکت پشتیبانی امور دام وزارت جهاد کشاورزی جهت اطلاع، اقدام و ابلاغ به گمرکات اجرایی ایفاد می گردد. تصمیم به واردات مرغ پس از افزایش قیمت اخیر انجام می شود که علیرغم فروکش التهاب بازار این واردات برای تامین ذخایر استراتژیک انجام می شود. انتهای پیام/",
    "label": "اقتصادی"
  },
  {
    "text": "عنوان: میزگرد «سفیر عشق»| ای کاش برگردان فارسی کلمه «گیم» برجام بود!/ سال آینده فصل «قیام» و «انتقام» است\nخلاصه: تهیه‌کننده بازی سفیر عشق گفت: متأسفانه هنوز هم کم‌تر مسؤولی صنعت بازی را جدی می‌گیرد، ای کاش برگردان فارسی کلمه «گیم» بشکه نفت می‌شد، یا برجام، یا دکل نفتی و انرژی هسته‌ای ولی «بازی» نمی‌شد تا آقایان تصمیم‌گیرنده که امضاهای‌شان میلیاردها دلار در این کشور ارزش دارد، می‌فهمیدند کشورهایی هستند که بودجه سالانه‌شان از طریق بازی‌ها تأمین می‌شود.\nمتن: خبرگزاری فارس؛ سعیده اسدیان: امسال صنعت بازی ایران با یک اتفاق خوب مواجه شد، رویدادی به بزرگی رونمایی از بزرگترین پروژه تاریخی ـ مذهبی ایران در حوزه بازی‌های رایانه‌ای، پروژه‌ ای که کمتر از دوماه از رونمایی و عرضه آن می گذرد و در این مدت کم حالا چشم هر بیننده ای را خیره کرده است. «کیان» در«مختارنامه» داوود میرباقری، این بار در«سفیرعشق» در قد و قامت «مهران» حاضر شده است. «مهران» گیمر را همراه  داستان خود می‌کند تا او را به کوفه سال 61 هجری و هنگامه حضور حضورمسلم بن عقیل(ع) در این شهر ببرد. «سفیرعشق» یک بازی اکشن سوم شخص در سبک Hack and slash، است که نسخه اول آن روی پلتفرم PC منتشر شد، یک بازی شمشیری قصه گو که به گفته سازنده آن همان دلیلی است که بازی «سفیرعشق» را برای مخاطب جذاب خواهد کرد. به همین جهت در یک میزگرد تخصصی که با حضور مهدی جعفری جوزانی تهیه کننده پروژه، عماد رحمانی کارگردان، بنیامین شجاعی مدیر هنری و میلاد علیقلیا کارگردان فنی سفیر عشق در خبرگزاری فارس برگزار شد، این بازی مورد نقد و بررسی قرار گرفت و به سوالات مخاطبان سفیر عشق پاسخ داده شد. آنچه در ادامه می خوانید مشروح گفت و گوی خبرگزاری فارس با تیم سازنده «سفیر عشق» است. فارس: ایده ساخت سفیر عشق از کجا آمد؟ جعفری جوزانی: ایده ای در گذشته در ذهن ما بود تا با الهام از اثر فاخر سریال مختارنامه و پس از استقبال مخاطبان از این سریال روایت تاریخ اسلام در سال های 60 تا 64 درقالب بازی رایانه ای و با یک سه گانه روایت داستانی داشته باشیم که امروز شاهد اولین قسمت از این سه گانه پس از سه سال  هستیم.  فارس: از ویژگی های منحصر به فرد بازی سفیر موردی هست که تاکنون اعلام نشده باشد؟ مهدی جعفری جوزانی: پروژه سفیر عشق در حد خودش چیزی کم از مختارنامه ندارد، ما الان شهرک سینمایی مجازی مکه و کوفه و کلی ادوات جنگی داریم که می توان با آنها پروژه سینمایی ساخت، بزرگترین اتفاق بازی سفیر عشق نیست بلکه رسیدن به یک دستاورد فنی و هنری است که ثمره آن را در نسخه های بعدی یعنی «فصل انتقام»، «فصل قیام» و حتی بازی «ژنرال» خواهید دید. این بازی آنقدر توقع هارا بالا برده که با بازی های خارجی مقایسه می شود، امروز هم تعاریف مخاطبان ما را شگفت زده کرده هم انتقادات که از همه اینها استقبال می کنیم چون باعث شد بازی بیشتر دیده شود، از همه بیشتر از خبرگزاری فارس تشکر می کنم، حمایت این مجموعه از پروژه سفیر عشق چه پیش از تولید و چه بعد از رونمایی و عرضه برای ما میلیون ها تومان ارزش دارد. فارس: سفیر عشق انتشار بین المللی همزمان هم داشت؟ جعفری جوزانی: برای انتشار بین المللی در حال رایزنی هستیم، هدف ما این است که اولاً بازی روی کنسول پلی استیشن بیاید و بعد به صورت اصولی وارد بازار جهانی شود، ما در بازار کشور پخش کننده داریم اما ناشر تخصصی نداریم و اگر در فرآیند رسیدن محصول به دست مخاطب دچار مشکل هستیم به همین دلیل است.  فارس: عرضه داخلی بازی از چه طریق صورت گرفت؟ جعفری جوزانی: عرضه بازی از طریق دو مارکت دیجی کالا و ربیع صورت گرفت و قرار است به زودی دو مارکت دیگر هم اضافه شود، ضمن اینکه ما در تلاش هستیم تا بازی را به صورت دیجیتال هم عرضه کنیم. فارس: برخی از کاربران بازی انتقاداتی نسبت به حرکات صورت شخصیت ها، سرعت کم بازی و عدم اجرا روی برخی سیستم ها داشتند، اینها ایرادات سیستمی کاربران محسوب می شود یا باگ هایی است که باید در نسخه های بعدی سفیر عشق اصلاح شود؟ رحمانی: خوشبختانه واکنش ها نسبت به بازی بیشتر مثبت بوده اما  نباید فراموش کنیم که سالها از عرضه آخرین بازی جدی در ایران می گذرد و چیزی که فراموش شده حداقل سیستم است. در تمام بازی های PC شرکت تولید کننده می گوید برای اینکه بهترین تجربه را از بازی داشته باشید باید فلان CPU، فلان اندازه رم و فلان کارت گرافیک را داشته باشید. من کامنت گرفتم که بازی فریم ریت ندارد، از کاربر می پرسم چه کارت گرافیکی داری می گوید 840M! می گویم حداقل سیستم 87G force است، حتی خیلی از مخاطبان نمی دانند که کارت گرافیک 950 از 870 ضعیف تر است، در حالی که تمام این موارد از طریق سایت سفیر و اینستاگرام اطلاع رسانی شده است چون اینکه کاربران حداقل سیستم رو متوجه شوند و بهترین تجربه بازی را داشته باشند برای ما مهم بود، حتی روی بسته بندی بازی هم تمام اطلاعات درج شده است.  درباره حرکت چشم و صورت کاراکترها هم همین موضوع حداقل سیستم مطرح است، احتمالا برخی مشکل کارت گرافیک داشتند البته حرکت چشم ها یک بحث فنی ساده است که می توانیم در اصلاحات بعدی اضافه کنیم. جعفری جوزانی: دانش مصرف هم مثل دانش نشر نیاز به ارتقا و توجه دارد ،من به عنوان کسی که دو دهه است در این صنعت هستم افتخار می کنم که برای اولین بار بازی ای در کشور تولید شده که حداقل نیازهای سخت افزاری آن برای ٨ ساله پیش است، ما هیچ وقت محصولی نداشتیم که اینگونه باشد. پیش بینی ما برای حجم بازی به این وسعت 49 گیگابایت  بود اما با تلاش بچه ها به 12.5گیگابایت رسید. رحمانی: یک مسأله مهم این است که بازی ها بر اساس قیمت سنجیده می شوند مثلاً  اگر سفیر وارد بازار جهانی شود پیش بینی بین 21.99 تا 24.99 دلار است اما با بازی هایی مقایسه می شود که همگی بالای 60 دلار هستند.  فارس: یکی دیگر از گلایه ها، خش دار بودن بعضی از DVD های بازی بود. جعفری جوزانی: 600 هزار DVD تکثیر شده و 200 هزار پک همگی هم در ایران، حتی در خارج از کشور هم ممکن است در تیراژ بالا مقداری خش و شکستگی وجود داشته باشد، همینجا اعلام می کنم اگر کسی مشکلی دارد می تواند از طریق سایت بازی سفیر به ما اطلاع دهد تا محصول مرجوع و نسخه بدون ایراد تحویل داده شود. البته طی توافق با مارکت های عرضه کننده آنها موظف هستند تا در صورت ایراد بازی را مرجوع کنند. فارس: برخی  از کاربران بازی معتقدند گیم پلی بازی کوتاه است، آیا این نقد را وارد می دانید یا زمان فعلی مطابق با استانداردها بوده؟ شجاعی: از لحاظ گیم پلی ما ساعت بیشتری را در نظر گرفته بودیم و دیزاینرها هم تمام تلاش خود را کردند که نه کپی خاص از بازی خاص باشه و نه ساعت آن کم شود.  از لحاظ زمانی که برای بازی گذاشتیم چیزی از استانداردها کم نداریم اما در نسخه های بعدی این گیم پلی کامل تر می شود، برخی اضافه کاری های بیهوده و صحنه های تکراری با هدف افزایش زمان فقط مخاطب را خسته می کرد، بنابراین کمی بی انصافی است اگر تایم گیم پلی را کوتاه بدانند. فارس: فصل دوم بازی چه تغییراتی دارد؟ علیقلیا: در فصل دوم شخصیت اصلی دیگر مهران نیست، با توجه به اینکه مخاطبان گرافیک کار را خیلی دوست داشتند سعی کردیم این نقطه قوت خودمان رو حفظ کنیم و بهبود ببخشیم، داستان در مکه روایت می شود و لوکیشن ها هم جدید هستند اما فلش بک هایی به کوفه خواهیم داشت. سیستم مورد نیاز برای بازی فصل دوم همچنان همان سیستم سفیر عشق خواهد بود. باید قبول کنیم صنعت گیم وجود ندارد و به جرأت همین تیمی که کار می کنند در حال آسفالت کردن یک جاده خاکی و هموار کردن مسیر برای دیگران هستند.  فارس: معمولاً ساخت بازی های مذهبی و به طور کلی کارهای مذهبی با حساسیت های زیادی همراه است، این حساسیت ها را چگونه مدیریت کردید؟ رحمانی: ما بارها گفته ایم که کار کردن در مورد تاریخ کشور افتخار ماست، عده ای می گویند چرا به سراغ تاریخ ایران نرفتیم، باید بگیوم ما حتی ممکن است در مورد اساطیر شاهنامه هم کار بسازیم و فقط این نیست که به دنبال تاریخ اسلام باشیم. یکی از دلایلی که باعث شده به بازی سازی علاقه پیدا کنم این بود که این حوزه بستر بسیارخوبی برای روایتگری است. این موضوع همیشه یکی از اولویت‌های من بوده و شاید به همین دلیل سراغ ساخت بازی موبایلی نرفتم، هرچند که بازی موبایلی قصه گو که آثار فاخر و با کیفیتی هستند هم در کشور داریم اما من پلتفرم PC را بستر مناسب‌تری برای این کار می‌دیدم. جعفری جوزانی: ما نباید فراموش کنیم که شخصیت اصلی بازی سفیر عشق هم یک ایرانی است، حتی نمادهایی مثل شمشیر و پوشش هم ایرانی است،. حتی علت اینکه ما آقای سالار عقیلی را برای تیتراژ کار انتخاب کردیم هم همین موضوع بود کهصدای سالار عقیلی صدای آثار ماندگار ایرانی است. فارس: آقای رحمانی شما گفته بودید آرزویتان این است که مجدد بازی های PC را در ایران زنده کنید؟ با سفیر عشق این اتفاق افتاده؟ رحمانی: به نظرم ما به زودی خیزش بازی هایPC را بین بچه های تولید کننده خواهیم داشت، متأسفانه مسئولان وقت بنیاد ملی بازی های رایانه ای سالها این اعتماد به نفس را گرفته بودند که این کار شدنی نیست، اما الان کار شروع شده منتها سخت تر است. کارها باید با کیفیت باشد و دیگر هرکسی نمی تواند ورود کند، قطعاً مخاطبان هم از بازی های PC استقبال می کنند.  فارس: اگر بازی اسپویل نمی شود بگویید در فصل های بعدی قرار است مخاطب با چه اتفاقاتی رو به رو شود؟ علیقلیا: فصل سوم هنوز در حد طرح است اما فصل دوم لوکیشن های جدیدتر خواهد شد، بحث بازفایت ها مطرح شده بود که قطعاً آخر بازی یه بازفایت خوب خواهد داشت، سرعت بیشتر و هک اند اسلش بیشتر خواهد بود و ممکن است خون بیشتری هم ببینیم، ضمن اینکه ارتش های بیشتری به تصویر کشیده می شوند که طبیعاتاً صحنه های عظیم تری را خواهند ساخت. رحمانی: خط روایی از جایی شروع می شود که مختار بعد از حادثه کربلا از زندان بیرون می آید و تصمیم می گیرد سفری به مکه داشته باشد، وجود زبیران و بعد برگشت و قیام مختار و رسیدن او  به تخت حکومت را خواهیم داشت. در فصل سوم حکومت به دست مختار است و در قالب سه کاراکتر مأموریت محور برای انتقام بازی ادامه پیدا می کند و در نهایت با پایان انتقام از این سه گانه خداحافظی خواهیم کرد. جعفری جوزانی: ما با مهران در تاریخ سفر خواهیم کرد و قرار است به واسطه او شخصیت های بیشتری  مثل مالک اشتر و حمزه سید الشهدا معرفی شوند، با همین مهران به تاریخ ایران هم سفر خواهیم کرد اما نیاز به زمان داریم چون تا پایان سال آینده درگیر دو نسخه مختار هستیم. فارس: با توجه به اینکه کار دلی انجام شده آیا خاطره یا تجربه خوبی از این کار برایتان به یادگار مانده است؟ رحمانی: ما با هم در طول پروژه بزرگ شدیم و حال خوبی که ایجاد شد تجربه بی نظیری از ترکیب تمام عقاید و احترام به صاحب اصلی پروژه بود، من عمیقاً به این جمله که می گویند امام حسین (ع) برای همه است اعتقاد دارم. جعفری جوزانی: توفیقی دست داد و سال 97 من همزمان با روز روز پرستار و ولادت عقیله بنی هاشم به زیارت حضرت زینب (س)  رفتم و همانجا برای موفقیت این بازی به ایشان متوسل شدم، اتفاق جالب برای من این بود که رونمایی ما به دلیل کرونا از اربعین به روز ولادت حضرت زینب (س) رسید. قطعاً روزی یک کتاب در مورد پروژه و اتفاقاتی که از سر گذراندیم و معجزاتی که در این مسیر دیدیم خواهم نوشت، به عقیده من هرکسی در این پروژه قدم گذاشت حتی شما که الان در حال گفت و گو با ما هستید، دعوت شده امام حسین بوده اید.  حرف پایانی؟ جعفری جوزانی: متأسفانه هنوز هم کمتر مسئولی این صنعت را جدی می گیرد، ای کاش برگردان فارسی کلمه گیم بشکه نفت می شد، یا برجام، یا دکل نفتی و انرژی هسته ای ولی بازی نمیشد تا آقایان تصمیم گیرنده که امضاهایشان میلیاردها دلار در این کشور ارزش دارد می فهمیدند کشورهایی هستند که بودجه سالیانه شان از طریق بازی ها تأمین می شود، می فهمیدند ژاپن 6 برابر درآمد نفتی ایران از انیمیشن و گیم کسب درآمد می کند. آن وقت امروز خیلی از مشکلات به خصوص در حوزه اقتصادی را حل کرده بودیم، اما تا این مدل تفکر خسته و کم انرژی و کم توجه وجود دارد افرادی که در این صنعت یا سایر صنایع نخبه هستند به جایی نمی رسند. انتهای پیام/",
    "label": "تفریح و نشاط"
  },
  {
    "text": "عنوان: غذای طهرانی های قدیم در روز «سیزه به در» چه بود؟\nخلاصه: مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.\nمتن: گروه تفریح و نشاط: از قدیم الایام اعدادی مثل سه و هفت و سیزده دارای مفاهیم پیچیده ای از تأثیر نجوم در ایران باستان داشته اند و این موضوع در سنت هایی مثل هفت سین، سیزده به در، هفت شهر عشق،‌ هفت خوان رستم و... دیده می شود. قدمت مراسم سیزده به در در ایران تأثیرات زیادی را روی فرهنگ دیگر ملل هم گذاشته تا جایی که کاتارها در روز «عید پاک» که در برخی از سال ها همزمان با روز طبیعت در ایران می شود،‌ یک روز را در طبیعت سپری می کنند. مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.  فلسفه سیزده به در جعفر شهری در جلد چهارم کتاب تهران قدیم در خصوص نحوه برگزاری مراسم سیزده به در طهران قدیم چنین نوشته است: «سیزده به در را هر دسته به شکلی برگزار می کردند، در میانشان عده ای هم بدون خانواده و به صورت مردانه دور هم جمع می شدند. عده ای دیگر هم با تفریحات سالم مثل سبزه پای هفت سین به صحرا انداختن، فرش پهن کردن و پختن و خوردن و بگو و بخند وسبزه گره زدن این روز را سپری می کردند.  اما برای خانواده ها روز سیزدهم فروردین آخرین روز تعطیلات نوروزی به حساب می آمد که باید خرده حساب های خود را با آن تصفیه می کردندتا از فردا صبح یعنی چهاردهم به سلامتی و تندرستی به سر کار بروند، به همین جهت یکی دو روز مانده به سیزدهم زن ها بساط این روز را از خریدن و شستن کاهو و جوشاندن سرکه شیره یا سکنجبین تا تهیه غذا فراهم می کردند.  فلسفه این بیرون رفتن از خانه این بود که به نحسی عدد 13 اعتقاد داشتند، چیزی که معلوم نبود از که و از چه زمان باب شده بود اما می گفتند برای اینکه خوشی دوازده روز گذشته را با نحسی سیزده مخلوط نکنیم باید آن را به خانه راه ندهیم به همین جهت به بیرون از خانه می رفتند. غذاهای اصیل روز سیزده به در غذای سیزده به در به دو شکل تهیه می شد، یکی اینکه از شب قبل آن را می پختند و آماده می کردند و نوعی دیگر که صفای بیشتری داشت این بود که اسباب و وسایل آن را تهیه می کردند تا در صحرا طبخ کنند.  غذای این روز معمولاً دمپختک، دمی بلغور و آش رشته بود، که مطبوع ترین غذای سیزده به در محسوب می شد و آنقدر با حوصله تهیه می کردند که بقیه صحرا نشینان به هوس می افتادند، هرچند که حسرتی برای کسی باقی نمی ماند چون هنگام صرف غذا به اطرافیان هم در حد یک پیاله از همان غذا می دادند چون معتقد بودند اگر در میانشان طفل و پسر نابالغ یا زن باردار باشد و دلشان بخواهد، مسئول هستند. تهرانی های قدیم کجا سیزده را به در می کردند؟ بیرون دروازه های دولت زیر سایه درخت های باغ صنیع الدوله و کنار نهرهای منشعب از آن و باغ های اطراف محل برگزاری سیزده به در در تهران قدیم بود.  همچنین بیرون دروازه شمیران کنار جوی خیابان شمیران و سایه درخت های اقاقیا و زبان گنجشک،‌ یا بیرون دروازه دوشان تپه تا خود دوشان تپه و سلیمانیه و باغ وثوق الدوله. عده ای بیرون دروازه دولاب تا منتها الیه دولاب و سبزی کاری ها و سرآسیاب های آن می نشستند،‌ در واقع اینجا بهترین و مرغوب ترین محل برای سیزده به در بود که تهرانی ها به آن هجوم آورده تا از سبزه، آب فراوان و کاهوهای سر از خاک بیرون زده آن استفاده کنند.  بیرون دروازه خراسان، بیرون دروازه شاه عبدالعظیم،‌دروازه قزوین، دروازه باغشاه و امامزاده حسن و باغ های اطراف آن هم از دیگر محل های پرطرفدار برای سیزده به در بود. بخت گشایی با سبزه گره زدن گره زدن سبزه از جمله رسومی بود که همچنان هم ادامه دارد، چون معتقد بودند گره زدن سبزه به خصوص برای دختران دم بخت حاجت را روا می کند به همین خاطر در اولین فرصت خود را به میان سبزه ها انداخته، ساقه های آن را در دست گرفته و با اشعار و جملاتی مثل «سبزی تو از من،‌زردی من از تو» یا «سبزه و سبزه بختی‌، یه شوهر دست به نقدی» یا «سال دیگه،‌خونه شوهر بچه بغل» سبزه ها را گره می زدند. در این روز بستنی فروشهای بشکه به سر، چغاله بادامی ها، گوجه ای ها و کاهویی ها در مسیرهای سیزده به در راه می رفتند و کسب و کارشان حسابی پر رونق می شد. انتهای پیام/",
    "label": "تفریح و نشاط"
  },
  {
    "text": "عنوان: رشد 25 هزار و 555 واحدی شاخص بورس تهران/ ارزش معاملات دو بازار به 19.5 هزار میلیارد تومان رسید\nخلاصه: شاخص کل بورس اوراق بهادار تهران در پایان معاملات امروز با افزایش 25 هزار و 555 واحد روبه‌رو شد.\nمتن: به گزارش خبرنگار اقتصادی خبرگزاری فارس، شاخص کل بازار در بورس اوراق بهادار تهران در پایان معاملات امروز در یک روند رو به رشد با افزایش 25 هزار و 555 واحد به رقم یک‌میلیون و 575 هزار و 762 واحد رسید. همچنین شاخص کل با معیار هم‌وزن با افزایش 11 هزار و 149 واحد به رقم 467 هزار و 507 واحد رسید. ارزش بازار در بورس اوراق بهادار تهران به بیش از 6 میلیون و 314 هزار میلیارد تومان رسید. معامله‌گران امروز بیش از 12.3 میلیارد سهام، حق‌تقدم و اوراق مالی در قالب 1.1 میلیون نوبت معامله و به ارزش 11 هزار و 440 میلیارد تومان داد و ستد کردند. امروز همه شاخص‌های بورس مثبت بودند به گونه‌ای که شاخص کل و شاخص قیمت با معیار وزنی - ارزشی 1.6 درصد رشد کردند. همچنین شاخص کل و شاخص قیمت با معیار هم‌وزن 2.4 درصد رشد کردند. شاخص آزاد شناور 1.5 درصد افزایش یافت. شاخص اول بورس 1.9 درصد رشد کرد و شاخص بازار دوم بورس 1.2 درصد افزایش یافت. امروز نمادهای شاخص‌ساز شامل سرمایه‌گذاری امید، گسترش نفت و گاز پارسیان، چادرملو، پالایش نفت اصفهان، شستا، فولاد مبارکه و پالایش نفت تهران بوده‌اند. در فرابورس ایران هم امروز شاخص کل با افزایش 410 واحد به رقم 22 هزار و 728 واحد رسید. شاخص کل فرابورس ایران (آیفکس) که سال گذشته در تاریخ 19 مردادماه 1399 در بالاترین سقف تاریخی خود، یعنی رقم 21 هزار و 536 واحد ایستاده بود، پس از یک سال افت و خیز قیمت سهام و به تبع آن شاخص کل، توانست روز دوشنبه 25 مردادماه 1400 نه تنها سطح قبلی را بازپس گرفته ، بلکه در ارتفاعی بلندتر از عدد قبلی بایستد. بدین ترتیب 25 مردادماه جاری آیفکس در سطح 21 هزار و 558 واحد ایستاد و از آن روز به بعد نیز هر روز بر رکورد قبلی خود افزود که نشان می‌دهد، فرابورس در تکانه‌های اقتصادی سال گذشته مقاوم‌تر عمل کرده است. در حال حاضر شاخص فرابورس در پایان معاملات امروز شنبه ششم شهریورماه در سطح 22 هزار و 728 واحد ایستاد که حاکی از بازدهی 26 درصدی این نماگر از ابتدای سال جاری و حدود 4 درصدی از ابتدای این ماه است. ارزش بازار اول و دوم فرابورس ایران به بیش از یک‌میلیون و 240 هزار میلیارد تومان رسید. معامله‌گران امروز در فرابورس بیش از 4.4 میلیارد سهام، حق‌تقدم و اوراق مالی در قالب 633 هزار فقره معامله و به ارزش 8 هزار و 148 میلیارد تومان داد و ستد کردند. با در نظر گرفتن ارزش معاملات بورس، امروز معاملات بورس و فرابورس به بیش از 19.5 هزار میلیارد تومان رسید. امروز نمادهای بیمه پاسارگاد، سنگ‌آهن گوهرزمین، پتروشیمی مارون، پتروشیمی زاگرس، فرابورس ایران، صباتأمین و بانک دی بیشترین اثر افزایشی در شاخص بورس را داشته‌اند. پالایش یکم بعد از یک سال خریداران پالایش یکم بعد از یک سال انتظار هنوز به نقطه سر به سری نرسیده و با 6 درصد زیان اصل سرمایه مواجهند،‌هر واحد پالایشی پارسال 6 شهریور از سوی دولت 10 هزار تومان فروخته شد، اکنون به جای سود به 9455 تومان معامله می‌شود، مقامات دولت بارها قول دادند که خریداران پالایشی ضرر نمی‌کنند و زیان آنها با سهام جایزه جبران می‌شود،‌اما این وعده عملی نشد. کارشناسان می‌‌گویند، عمده دلیل رشد شاخص بورس به خاطر افزایش نرخ ارز در بازار است. اگر دلیل رشد از محل افزایش تولید در شرکت‌ها باشد، می‌توان امیدوار به ماندگاری رشد بورس داشت، اما صرفاً به خاطر افزایش دلار نمی‌تواند رشد پایدار در شرکت‌ها را شاهد بود. سرمایه‌گذاری در بورس باید از محل پس‌انداز در یک چشم‌انداز بلندمدت و با مطالعه و مشورت صورت گیرد. انتهای پیام/ب",
    "label": "اقتصادی"
  },
  {
    "text": "عنوان: آلابا بازی با وردربرمن را از دست داد\nخلاصه: مدافع ملی پوش و اتریشی تیم فوتبال بایرن مونیخ فرصت حضور در بازی با وردربرمن را از دست داد.\nمتن: به گزارش خبرگزاری فارس، داوید آلابا قادر نیست امشب در بازی هفته بیست و پنجم بوندس لیگا باواریایی ها را در مصاف با وردربرمن همراهی کند. طبق اعلام منابع نزدیک به بایرنی ها، وی دچار مصدومیت از ناحیه عضله پا شده و نمی تواند در قلب دفاع تیمش بازی کند. به همین خاطر هانس دیترفلیک، سرمربی باواریایی ها مجبور است از گزینه های دیگری  جای خالی مدافع 28 ساله را پرکند. بایرن چهارشنبه شب در دیدار برگشت با لاتزیو رم از مرحله یک هشتم نهایی لیگ قهرمانان اروپا دیدار می کند و گفته می شود آلابا به آن بازی خواهد رسید. در بازی رفت مونیخی ها 4 بر یک تیم ایتالیایی را شکست دادند. انتهای پیام/",
    "label": "ورزشی"
  },
  {
    "text": "عنوان: گواهی‌نامه CE Marking ذوب آهن اصفهان برای صادرات محصولات به اتحادیه اروپا تمدید شد\nخلاصه: گواهی‌نامه CE Marking ذوب آهن اصفهان به منظور امکان دسترسی به بازار کشورهای عضو اتحادیه اروپا و صدور محصولات به این کشورها برای هفتمین سال متوالی تمدید شد .\nمتن: اخبار شرکتها؛ سیدحسین دیباجی مدیر کیفیت فراگیر شرکت ذوب آهن اصفهان ضمن اعلام خبر فوق گفت: ممیزی سالیانه گواهی‌نامه نشان CE توسط سرممیز موسسه ICDQ اسپانیا ، طی دو روز بدون اعلام عدم انطباق عمده با موفقیت انجام شد. با توجه به شرایط ویژه ناشی از بحران شیوع کرونا این ممیزی با استفاده از بستر اینترنت و به صورت از راه دور (Remote audit) صورت پذیرفت . وی افزود : مهمترین هدف نشان CE حصول اطمینان مصرف کنندگان اروپایی نسبت به انطباق محصولات با الزامات مربوطه می باشد و دریافت این گواهینامه برای تولید کنندگان محصولات به معنی گواهی امکان عرضه محصولات مورد نظر به اتحادیه اروپا خواهد بود و الصاق این نشان بر کلیه محصولات وارداتی به اتحادیه اروپا الزامی می باشد . دیباجی از معاون برنامه ریزی و توسعه و کلیه مدیریت هایی که در انجام موفقیت آمیز این ممیزی همکاری داشتند ، خصوصاً مدیریت های آزمایشگاه مرکزی ، نورد ، فولادسازی ، اتوماسیون و ارتباطات ، امور فنی و برنامه ریزی تولید ، بازاریابی و صادرات ، مهندسی فروش و توسعه بازار ، نسوز ، بازاریابی و فروش داخلی و فن آوری اطلاعات تشکر و قدردانی کرد. در این ارتباط محسن شهسواری سرپرست تضمین کیفیت ذوب آهن گفت : صدور محصولات تولیدی این شرکت به اتحادیه اروپا منوط به انطباق این محصولات با استاندارد EN۱۰۰۲۵ می باشد که در این راستا شرکت سهامی ذوب آهن اصفهان به منظور امکان دستیبابی به این بازار نسبت به اخذ این نشان اقدام و مجوز ورود به بازارهای اروپایی را بدست آورد . در واقع نشان CE تطابق محصول با الگوها و دستورالعمل های تعریف شده در این اتحادیه را نشان می‌دهد . به عبارت دیگر ، داشتن این علامت بیانگر رعایت حداقل الزامات اساسی تعریف شده در زمینه تولید محصولات جهت حفاظت از سلامتی و ایمنی مصرف کننده و نیز محیط زیست است. انتهای پیام/ب",
    "label": "اقتصادی"
  },
  {
    "text": "عنوان: میرزایی: دوست دارم بوکس ایران زنده باشد /میزبان شایسته‌ای برای لیگ خواهیم بود\nخلاصه: رئیس هیأت بوکس استان مرکزی گفت: بعد از 11 سال مسابقات لیگ بوکس باشگاههای کشور از سر گرفته می‌شود و بر همین اساس تمهیدات خوبی اندیشه شده تا بهترین برگزاری را داشته باشیم.\nمتن: احمد میرزایی در گفت‌وگو با خبرنگار ورزشی خبرگزاری فارس در خصوص از سرگیری مسابقات لیگ بوکس پس از 11 سال وقفه، اظهار داشت: خوشحالم که در نهایت بعد از مدتها لیگ بوکس باشگاههای کشور برگزار خواهد شد. همچنین به عنوان رئیس هیأت بوکس استان مرکزی این علاقه شخصی خودم بود که با راه‌اندازی مجدد مسابقات لیگ، استان ما میزبان این رقابتها باشد. چون خودم داور هستم و دوست دارم تا بوکس ایران زنده باشد. وی با اشاره به اینکه تمهیدات خوبی اندیشه شده تا بهترین برگزاری مسابقات لیگ را داشته باشیم، عنوان کرد: به محض ورود شرکت‌کنندگان (بوکسورها، مربیان، سرپرستان، داوران، عوامل اجرایی و مسئولان فدراسیون) به شهرستان اراک، از آنها تست PCR گرفته خواهد شد و نتایج آزمایشات بعد از دو ساعت اعلام می‌شود. به دلیل رعایت پروتکل‌های بهداشتی، سوئیت‌های بزرگ برای تمامی شرکت‌کنندگان گرفته‌ایم. لیگ بوکس 99 به صورت متمرکز و طی هفت روز برگزار خواهد شد. میرزایی افزود: در سالهای قبل شهرستان اراک، سابقه میزبانی پنج دوره جشنواره بوکس رده سنی نونهالان داشته و امیدوارم هیأت بوکس استان مرکزی در این دوره هم به شایستگی میزبان مسابقات لیگ بوکس باشگاههای کشور باشد. رئیس هیأت بوکس استان مرکزی در خصوص حضور یک تیم از این استان در مسابقات لیگ هم گفت: روز گذشته (یکشنبه 26 بهمن ماه) مراسم قرعه‌کشی رقابتهای لیگ در فدراسیون بوکس برگزار شد. بر همین اساس در مرحله مقدماتی، تیم باران پل اراک (نماینده بوکس استان مرکزی) در گروه یک با تیم‌های خدمات خودرویی قبادی اردبیل، بیمه حکمت تهران، شهید همت تهران و هیأت کرمانشاه هم‌گروه است. بوکس استان مرکزی اولین دوره است که در مسابقات لیگ بوکس باشگاههای کشور حضور پیدا کرده است.    وی افزود: دلیل اصلی حضورمان در سطح اول بوکس کشور این است تا بوکس استان‌مان بیشتر در ایران دیده شود. به خاطر همگیری بیماری کرونا، یک سال بوکس استان مرکزی تعطیل شده بود و هم اکنون با حضور در مسابقات لیگ بوکس کشور سعی داریم وجهه و تصویر خوب بوکس استان مرکزی را به کشورمان نشان دهیم. میرزایی در پاسخ به این سوال که آیا در جذب بازیکن موفق بودید یا خیر، تاکید کرد: تیم بوکس باران پل اراک برای حضور پرقدرت در مسابقات لیگ99 تا الان پنج ملی‌پوش تیم بزرگسالان کشورمان به نام‌های سجاد کاظم زاده، علی جمالی، ایمان رمضان‌پور، سالار رادمرد و امین مجنونی به همراه دو ملی‌پوش جوان را جذب کرده است. همچنین 4 بازیکن بومی را در تیم‌مان استفاده می‌کنیم و صددرصد تیم خوبی بسته‌ایم و شانس بالایی برای قرار گرفتن روی سکوی داریم و رقیب اصلی‌مان تیم پلیمر خرم آباد است. انتهای پیام/",
    "label": "ورزشی"
  },
  {
    "text": "عنوان: رشیدیان: اعزام زائران به عتبات متحول می‌شود/ لغو ویزای عراق هنوز ابلاغ نشده است\nخلاصه: رئیس سازمان حج و زیارت با بیان اینکه قرار بود روادید پس از ماه صفر برای سفرهای هوایی به عتبات حذف شود، گفت: هنوز سفارت عراق از سوی دفتر نخست وزیری عراق دستورالعملی در این باره دریافت نکرده و این امر اجرایی نشده است.\nمتن: علیرضا رشیدیان، رئیس سازمان حج و زیارت در گفت‌وگو با خبرنگار حج و زیارت خبرگزاری فارس با اشاره به زمان برقراری سفر به عتبات اظهار داشت: چند ماه قبل مکاتبه‌ای با ستاد کرونا داشتیم که ستاد کرونا بررسی برقراری سفرهای زیارتی را به وزارت بهداشت سپرد و معاونت مربوطه با ازسرگیری سفرهای زیارتی به طور مشروط موافقت کرد. عراق برای ازسرگیری سفر به عتبات در عرفه همکاری نکرد وی با بیان اینکه قرار بود سفر به عتبات از عرفه برقرار شود، خاطرنشان کرد: با تصمیم‌گیری صورت گرفته مقرر شد تا روزانه یک هزار زائر به عراق اعزام کنیم که در این زمینه عراق با ما همراهی نکرد و نتوانستیم این امر را عملیاتی سازیم. در نهایت اربعین امسال با وجود سهمیه محدود، زائران به عراق اعزام شده و در راهپیمایی باشکوه اربعین شرکت کردند. رشیدیان با اشاره به اینکه برپایی مراسم اربعین حسینی بستری برای برقراری سفرهای زیارتی به عتبات بود، گفت: به منظور ازسرگیری سفرهای زیارتی تصمیم گرفتیم که بسته‌های متنوعی را از نظر قیمت و زمان طراحی و اجرایی کنیم؛ به طوری که در کارگروه‌های ۲۱گانه فرآیندهای اجرایی حج و زیارت را بر اساس ارتقای کیفیت زیارت آسان، افزایش دقت و سرعت در ارائه خدمات، کاهش هزینه‌های اضافی حج و زیارت و تصدی‌گری سازمان حج و زیارت و همچنین .اگذاری امور اجرایی به دفاتر زیارتی بازنگری کردیم که نتیجه آن تغییراتی در زمینه سفرها بود. کیفیت زیارت ارتقاء می‌یابد رئیس سازمان حج و زیارت با بیان اینکه در سفرهای زیارتی با شیوه جدید، کیفیت زیارت ارتقا می‌یابد، افزود: با روش جدید اعزام‌ها، سطح رضایتمندی زائران ارتقا می‌یابد. از طرفی هم هزینه‌های زائران مدیریت شده خواهد بود تا هر کسی با هر توان مالی و محدودیت زمانی بتواند به زیارت مشرف شود. لغو ویزای عراق برای سفرهایی هوایی هنوز ابلاغ نشده است وی با اشاره به اینکه سفرهای زیارتی از این پس رقابتی می‌شود و ثبت‌نامی مثل سال‌های قبل نخواهیم داشت، گفت: برای اینکه در عراق رقابت قیمتی کاذب ایجاد نشود، نرم‌افزاری طراحی کردیم تا همه هتل‌های استاندارد تا حسینیه‌های مناسب، شرکت‌های حمل و نقل و همچنین دفاتر تغذیه و تدارکات را با قیمت‌های مشخص نشان دهد. بر همین اساس، دیگر فقط شرکت شمسا به صورت انحصاری به عنوان مسؤول اعزام زائر نیست و دفاتر زیارتی نیز بر اساس نرم‌افزاری که تهیه شده است، می‌توانند با توجه به درخواست زائران، اقدام به اعزام کنند. طراحی بسته‌های متنوع برای عتبات/ اعزام‌ها «زائرمحور» می‌شود رشیدیان به لزوم داشتن بیمه زائران و توجه به سلامت و بهداشت در سفرهای زیارتی اشاره کرد و افزود: در سال‌های گذشته بسته‌های سفر عتبات به لحاظ قیمت و زمان تفاوت زیادی نداشت. اما اکنون دفاتر زیارتی بر اساس نیاز زائران خدمات ارائه می‌دهد و تنوع قیمتی و کیفیتی خواهیم داشت. البته هنوز به قیمت نهایی نرسیدیم، اما امیدواریم متناسب با خواسته و توان مالی زائران این بسته‌ها را ارائه دهیم. رئیس سازمان حج و زیارت با اشاره به لغو روادید برای سفر هوایی به عتبات خاطرنشان کرد: در سفر الکاظمی، نخست وزیر عراق به کشورمان، موضوع لغو روادید هم مجدد مطرح شد و قرار بود روادید پس از ماه صفر برای سفرهای هوایی به عتبات حذف شود، اما هنوز سفارت عراق از سوی دفتر نخست وزیری عراق دستورالعملی در این باره دریافت نکرده‌اند تا به ما اطلاع دهند و ما نیز برای سفر به عتبات لغو روادید را اجرایی کنیم. ثبت‌نام متمرکز برای عتبات نداریم وی با بیان اینکه نرم‌افزارهای ما برای سفر زیارتی از هفته آینده در اختیار دفاتر زیارتی قرار می‌گیرد، گفت: به منظور کاهش تصدی‌گری سازمان و حفظ مدیریت کلان ما این اقدام را کردیم. همچنین شرکت شمسا هم مثل سایر دفاتر زیارتی می‌تواند این اقدام را انجام دهد و زائران را جذب کند. اما ثبت‌نام متمرکز نداریم و همه دفاتر زیارتی که مجوز سازمان حج و زیارت دارند، در سامانه می‌توانند بسته‌های متنوع را برای زائران ارائه دهند. رشیدیان درباره احتمال افزایش کاروان‌های غیرمجاز عتبات با برداشته شدن ویزای عراق تصریح کرد: طبق قانون اعزام زائر به کشورهای عربستان، عراق و سوریه با سازمان حج و زیارت است. ما این ظرفیت را برای همه مشتاقان فراهم کردیم تا هر کسی با هر توان مالی و سلیقه‌ای بتواند به عتبات اعزام شود و طوری برنامه‌ریزی کنیم که هیچ جایی جز کاروان‌های سازمان حج و زیارت برای زائران به صرفه و مناسب نباشد. بر همین اساس، روش ما برای جلوگیری از کاروان‌های غیرمجاز روش ایجابی است و به روش‌های سلبی کمتر روی آوردیم. انتهای پیام/",
    "label": "فرهنگ"
  },
  {
    "text": "عنوان: ترخیص کالاهای وارداتی متوقف شد/ دود اختلاف گمرک و وزارت صمت در چشم تولید\nخلاصه: اختلال در سامانه‌های تجارت میان گمرک و وزارت صمت باعث شده تا امکان ثبت منشاء ارز برای کالاهای وارداتی وجود نداشته باشد و ترخیص کالا از مبادی رسمی متوقف شود.\nمتن: به گزارش خبرنگار اقتصادی خبرگزاری فارس، ورود هرگونه کالا به کشور از مبادی رسمی از جمله گمرکات سراسر کشور متوقف شد. در سال مزین به نام تولید، مانع زدایی و پشتیبانی‌ها، با اختلال سامانه‌های تجارت وزارت صمت و سامانه جامع گمرک امکان ثبت منشاء ارز در گمرکات سراسر کشور با مشکل مواجه شده و بازرگانان و واردکنندگان نمی توانند کالای خود را از گمرکات ترخیص کنند. طبق روال قدیم بازرگانان از سامانه جامع تجارت کالای خود را ثبت سفارش کرده و پس از تایید و دریافت کد تخصیص، برای صادر شدن کد تخصیص ارز به بانک مراجعه می‌کردند در مرحله بعد با ورود کالا به کشور با ارائه اسناد مالکیت و سایر اسناد مربوطه بانک کد ساتا را به مشتری اعلام می‌کرد و در فیلد منشا ارز سامانه EPL گمرک ثبت و بعد از تایید بانک، کالا ترخیص می‌شد. در حال حاضر از تاریخ 16 اردیبهشت سامانه جامع تجارت که زیر نظر وزارت صمت است اعلام کرده که منشاء ارز باید از طریق این سامانه ثبت شود و واردکنندگان با مراجعه به بخش عملیات گمرکی و ترخیص، شماره کوتاژ و کد ساتا را وارد کنند تا برای گمرک ارسال شود. در همین باره مهدوی مدیرعامل یک شرکت بازرگانی و تولیدی با بیان اینکه یک هفته است سامانه جامع تجارت می گوید: اطلاعات را به گمرک ارسال کرده‌ایم اما گمرک می‌گوید اطلاعات را دریافت نکرده و نمی توان کالا را ترخیص کرد.  این واردکننده عنوان می‌کند: طی یک هفته اخیر ترخیص کالا از گمرکات سراسر کشور متوقف شده است.گمرک و وزارت صمت همیشه با هم مشکل داشتند اما دیگر قابل تحمل نیست که در سال حمایت از تولید که باید موانع برداشته شود و پشتیبانی کنند وضع به اینجا رسیده است.  بازرگان دیگری که نمی خواهد نامش فاش شود در این باره به فارس می‌گوید: بارها با سامانه EPL گمرک تماس گرفتیم آنها می‌گویند اطلاعاتی دریافت نکرده است و مسئولان سامانه جامع تجارت نیز معتقدند که اطلاعات را به گمرک ارسال کرده‌اند. وی ادامه می‌دهد: هیچ دستگاهی پاسخگو نیست و نمی‌گویند که مقصر هستیم. کالای ما فاسدشدنی و یخچالی است که هر آن امکان خراب شدن آن وجود دارد. علاوه بر آن هزینه انبارداری را به آن باید اضافه کرد. چه کسی مسئولیت عملکرد ناصحیح و اختلافات دستگاه‌های دولت را می‌پذیرد؟ در همین باره مهرداد جمال ارونقی معاون فنی گمرک به فارس گفت: طی چند روز اخیر بسیاری از واردکنندگان همین مشکل را داشته‌اند که این مسئله باید حل شود. وی پیش از این در مورد از رسوب و افزایش دپوی کالاهای اساسی در گمرکات و بنادر خبر داده و گفت: براساس آمارهای اعلامی بالغ بر 6 میلیون تن کالای اساسی در مبادی رسمی کشور رسوب کرده که یکی از دلایل آن ابلاغ نشدن رویه ترخیص 90 درصدی از سوی وزارت صمت است. به گزارش فارس، طبق طی یک ماه اخیر حجم کالاهای اساسی رسوب شده در گمرکات از 4 میلیون تن به 6 میلیون تن افزایش یافته در حالی که در روزهای اخیر اعضای ستاد هماهنگی اقتصادی دولت برای کاهش رسوب جلسه گذاشته و موارد را مصوب کرده بودند که عملیاتی نشد. روز گذشته نیز علیرضا رزم حسینی وزیر صمت به دلیل واردات کالاهای غیرضرور از مجلس کارت زرد دریافت کرده بود. انتهای پیام/",
    "label": "اقتصادی"
  },
  {
    "text": "عنوان: خرمگاه: بازی بسیار سختی با تراکتور داریم/ حریف را به خوبی آنالیز کرده‌ایم\nخلاصه: مربی تیم فوتبال آلومینیوم اراک گفت: آنالیز خوبی از تراکتور داشتیم و بازی بسیارسختی برای ماست. امیدوارم با تلاش بازیکنان و تمرکزی که خواهند داشت برنده مسابقه شویم.\nمتن: به گزارش خبرنگار ورزشی خبرگزاری فارس، محمد خرمگاه در مورد بازی با تراکتور تبریز در مرحله یک هشتم نهایی جام حذفی، اظهار داشت: اول از همه به تیم خوب تراکتور برای آمدن به اراک خوشامد می‌گویم و مربی عزیز خودم آقای آذرنیا  که اکنون سرپرست تراکتور است، در این تیم حضور دارند و تیم قبلی خودمان است. وی افزود: امیدوارم بازی خوبی شود. از این بازی آگاهی کامل داریم و شناخت کامل و کافی داریم از این تیم . آنالیز خوبی از تراکتور داشتیم. بازی بسیار بسیار سختی برای ماست. امیدوارم با تلاش بازیکنان و تمرکزی که خواهند داشت برنده مسابقه شویم. خرمگاه در مورد غایبان تیمش گفت: ایران پوریان و ربیع خواه به دلیل مصدومیت فردا غایب هستند. مربی آلومنییوم در مورد وضعیت کرونایی‌ها گفت: احمدی هم هنوز به ما اضافه نشده است. انتهای پیام/ ",
    "label": "ورزشی"
  },
  {
    "text": "عنوان: حاشیه بازی آلومینیوم و پرسپولیس|  نصب هدست داور با چسب کاغذی!/ اعتراض بازیکنان آلومینیوم به داور\nخلاصه: در جریان نیمه اول مسابقه فوتبال آلومینیوم و پرسپولیس مسئولان برگزاری  با چسب کاغذی هدست داور را که دچار مشکل شده بود بر روی گوش و صورت او قرار دادند.\nمتن: به گزارش خبرگزاری فارس از اراک، در دقیقه 21 مسابقه بعد از خطای مصطفی احمدی روی مهدی عبدی مهاجم پرسپولیس داور به بازیکن الومینیوم کارت زرد نشان داد که باعث تنش شد و همه بازیکنان تیم آلومینیوم به شدت به داور معترض شدند و حتی اعتقاد داشتند که خطایی روی عبدی صورت نگرفته است. * داور چهارم سپس داور عبدالنی پورخلف را از میانه میدان فراخواند و از او خواست که کارت زردی به مربی تیم الومینیوم به دلیل اعتراضش بدهد. داور هم به محمود خرمزی از نیمکت نشینان الومینیوم کارت زرد نشان داد. * هد ست داور وسط دچار مشکل شد و در کنار زمین مسئولان برگزاری مسابقه با چسب کاغذی گوشی را به صورت داور چسباندند! *عبدالنبی پورخلف داور مسابقه در دقیقه 40 بعد از اعلام خطا به سود تیم الومینیوم اراک در میانه زمین عیسی آل کثیر را با دست به عقب راند! نیمه اول مسابقه با نتیجه مساوی بدون گل به پایان رسید. انتهای پیام/ ",
    "label": "ورزشی"
  },
  {
    "text": "عنوان: داردای: سال ها دربی سالم برلینی ها را در بوندس لیگا برگزار می کنیم\nخلاصه: سرمربی تیم فوتبال هرتابرلین خواهان ادامه حضور همشهری ها در رده بالای فوتبال آلمان شد.\nمتن: به گزارش خبرگزاری فارس، پال داردای که اکنون مسئولیت فنی هرتابرلین را برعهده دارد، علاقمند است در دسته اول بوندس لیگا دربی تیم های شهر برلین یعنی هرتا و اونیون همواره برگزار شود. به باور او ادامه حضور این دو تیم در بالاترین سطح فوتبال ژرمن ها به سود باشگاه هاست. داردای که تیمش یکشنبه در دربی با اونیون شرکت می کند، اظهار داشت:ما دو تیم باید در بوندس لیگا با برگزاری دربی های خوب و سالم، تاریخ سازی کنیم. وی افزود:از خودم می پرسم وقتی در گذشته هامبورگ و سن پائولی یا مونیخ 1860 و بایرن، دربی برگزار می کردند، چرا ما برلینی ها برای 10، 20 سال آینده برگزارکننده دربی نباشیم؟ داردای ادامه داد: من حتی تصور می کنم که همیشه این دربی ها می تواند به خوبی و خوشی و در نهایت سلامت بین ما انجام شوند. ما می توانیم از رده نوجوانان تا پیشکسوتان مرتب شاهد چنین دربی هایی باشیم. تاکنون 2 تیم شهر برلین در بوندس لیگا برابر هم صف آرایی کرده اند که هرتا در دو بازی برنده بود و یک بار هم نتیجه به سود اونیون شده است. اکنون اونیون برلین با 38 امتیاز در رده هفتم جدول است. در حالیکه هرتابرلین با 24 امتیاز در رده چهارم جدول حضور دارد. انتهای پیام/",
    "label": "ورزشی"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: پروتکل‌های بهداشتی استخرهای شنا، باشگاه‌های ورزشی و مراکز تفریحی آبی ابلاغ شد\nخلاصه: پروتکل‌های بهداشتی مقابله با کووید ۱۹ در استخرهای شنا، مراکز و باشگاه‌های ورزشی و مراکز تفریحی آبی به روسای فدراسیون‌های ورزشی و ادارات کل ورزش و جوانان استان ها ابلاغ شد.\nمتن: به گزارش خبرگزاری فارس، پروتکل‌های بهداشتی گام دوم مبارزه با کووید ۱۹ (کرونا ویروس) فاصله گذاری اجتماعی و الزامات سلامت محیط و کار در استخرهای شنا، مراکز تفریحی آبی و مراکز و باشگاه های ورزشی از سوی علیرضا رئیسی معاون بهداشت وزارت بهداشت، درمان و آموزش پزشکی به مهدی علی نژاد، معاون توسعه ورزش قهرمانی و حرفه ای وزارت ورزش و جوانان، فدراسیون پزشکی ورزشی، ادارات کل ورزش و جوانان استان ها و هیات های پزشکی ورزشی استان ها ابلاغ شد. در نامه غلامرضا نوروزی خطاب به مدیران کل ورزش و جوانان، فدراسیون‌های ورزشی و هیات‌های پزشکی ورزشی آمده است:  احتراما به پیوست نامه شماره ۴۱۶۱/۳۰۰ معاونت محترم بهداشت وزارت بهداشت به انضمام دستورالعمل‌های بهداشتی مربوط به استخرهای شنا، باشگاه‌های ورزشی و مراکز تفریحی آبی مصوب وزارت بهداشت، جهت استحضار تقدیم می‌گردد. خواهشمند است دستور فرمایید درخصوص اجرای مفاد آن نهایت همکاری با دانشگاه های علوم پزشکی و هیات های پزشکی ورزشی به عمل آید. برای دریافت پروتکل‌های فوق می‌توانید روی لینک های زیر کلیک کنید.   پروتکل استخرهای شنا پروتکل مراکز تفریحی آبی پروتکل مراکز و باشگاه های ورزشی انتهای پیام/",
    "label": "ورزشی"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: محتواهای جنجال برانگیز در فرهنگ غربی مستهجن شناخته نمی‌شوند/شاه کلید انتخاب بازی مناسب برای بچه‌ها چیست؟\nخلاصه: مسئول بخش بازی سامانه کدومو گفت: خانواده ها حتماً باید قبل از تهیه بازی، به رده بندی بازی و توصیفاتی که همراه رده‌بندی بازی مانند عبارت suggestive theme  ارائه می‌شود توجه کنند.\nمتن: به گزارش خبرنگار تفریح و نشاط خبرگزاری فارس، محسن رزاقی بازی‌پژوه و مسئول بخش بازی سامانه کدومو در گفت و گو با خبرگزاری فارس با اشاره به لزوم توجه خانواده ها به محتوای فضای مجازی در دسترس کودکان و نوجوانان اظهار کرد: امروزه و به خصوص در شرایط کرونایی که بچه‌ها در منزل هستند و ابزارهای ارتباطی آنلاین در اختیار آنهاست، باید بیشتر به محتوایی که در اختیار آنها قرار می‌گیرد توجه کرد. وی افزود: از آنجایی که متأسفانه فضای صیانت شده‌ کودک و نوجوان در کشور ما وجود ندارد، شاهد آن هستیم که گهگاهی با اتفاقاتی نظیر موزیک ویدئوی جنجالی که به تازگی منتشر شده، نگرانی از محتوای مناسب برای کودکان و نوجوانان و آنچه که در دسترس آنهاست شدت پیدا می کند.  رزاقی تصریح کرد: نکته‌ی مهم اینجاست که محتوای این چنینی، ممکن است در هر جای دیگری به دست فرزند ما برسد و ما والدین به دلایل مختف، مثل نا آگاهی از ویژگی‌های دنیای رسانه‌ها یا نداشتن ارتباط مفید با فرزندان از آن‌ها اطلاعی نداشته باشیم، یکی از جمله‌ جاهایی که باید در مورد آنها دقت کرد، فضای بازی‌های رایانه‌ای‌ست. این بازی پژوه با بیان اینکه بسیاری از محتواهای جنجال برانگیز در سیستم‌های غربی و غیراسلامی محتوای مستهجن شناخته نمی‌شوند و دایره چنین محتواهایی در غرب بسیار محدود است، گفت: به همین دلیل تولیدکنندگان رسانه‌ها و بازی‌های رایانه‌ای، روی مرزها حرکت می‌کنند و در حالیکه تلاش دارند تا وارد خطوط قرمز نشوند، شخصیت‌ها و فضای بازی را به شکلی طراحی می‌کنند تا اثرشان به اندازه کافی محرک قوای شهوانی باشد و بتواند جذب بخشی از مخاطب را تضمین کند.  وی ادامه داد: نظام رده‌بندی بازی در ایالات متحده، این چنین محتواها را در دسته‌ محتوای جنسی میانه می‌آورد و با عبارت suggestive theme  مشخص می‌کند که بازی دارای چنین محتوایی ا‌ست و معمولاً وجود چنین محتوایی در بازی، مانعی برای تعیین رده‌سنی کمتر از هجده سال و نوجوانان برای بازی، نیست! مسئول بخش بازی سامانه کدومو با طرح این سوال که آیا این تحریک‌کنندگی اثری روی مخاطب ندارد؟ گفت: مختصصان روان‌شناسی و حوزه علوم تربیتی بیان می‌کنند که بخشی از تغییرات دوران بلوغ، در ذهنیات فرد اتفاق می‌افتد و فرزند در سنین بلوغ ما، فارغ از تغییرات جسمی، درگیر‌ی‌های ذهنی مختلفی را تجربه می‌کند. این متخصصین همچنین بیان می‌کنند که در انحرافات جنسی، بخش قابل توجهی از فرآیند در ذهن و از طریق قوه‌ تخیل اتفاق می‌افتد، فرد بیشتر از آنکه تحت تأثیر محتوایی باشد که به او رسیده، تحت تأثیر تخیلاتی ا‌ست که با رسیدن آن محتوا به تصور درآمده است. وی در ادامه تأکید کرد: بازی‌های رایانه‌ای که اکثراً در فضای غیربومی ما تولید می‌‌شوند، دارای محتواهای محرک و اشارات این چنینی هستند که باید نسبت به وجود آنها و پیامدهای آن آگاه بود. بازیکن، مخصوصاً اگر در سنین بلوغ باشد که حساسیت‌هایش بیشتر است، با گرفتن هر کدام از اشارات، می‌تواند باقی مسیر را خودش را تخیل کند و ممکن است اگر شرایط دیگر مثل تنهایی، عدم فعالیت جسمی، بی‌برنامگی و آزادی عمل بیش از حد وجود داشته باشد، به سمت انحرافات جنسی حرکت کند.  رزاقی با بیان اینکه لازم است خانواده‌ها نکات مختلفی را در جنبه‌های مختلف مورد توجه قرار دهند، افزود: نکته اول ایناست که حتماً قبل از تهیه بازی، به رده بندی بازی و توصیفاتی که همراه رده‌بندی بازی، مانند همین عبارت suggestive theme  ارائه می‌شود توجه کنند. غیر از رده‌بندی، بهتر است به سامانه‌های توصیه‌محوری که بازی‌های رایانه‌ای را بررسی می‌کنند مثل کدومو و فهم بازی، مراجعه کنند و علاوه بر اینکه از توصیفات دقیق‌تر استفاده کنند، از نکات تربیتی که متخصصین این سامانه‌ها ارائه می‌کنند، بهره‌مند شوند. وی ادامه داد: همچنین خانواده ها باید سعی کنند هنگام بازی با فرزندان شان آن ها را  همراهی کنند. از او در مورد بازی و اتفاقاتی که در بازی رخ می‌دهد بپرسند و در این موارد با هم صحبت صمیمی داشته باشند. برای بازی کردن قانون تعیین کنند. این بازی پژوه زمان بازی، محل بازی و فعالیت‌هایی که قبل و بعد از بازی باید انجام شوند را مهم دانست و گفت: فرزندان نباید وسایل بازی خود مثل رایانه، لپ‌تاب، کنسول و مانند آنها را در اتاق خود مستقر کنند، این وسایل باید در فضای عمومی خانه باشد و اگر به دلایلی واقعاً چنین امکانی وجود نداشت، باید صفحه‌ نمایشگر به سمت در اتاق بوده و هنگام بازی و استفاده از رایانه و کنسول، در اتاق باز باشد. وی هم‌بازی شدن و همراهی با فرزندان در بازی را یکی از موثرترین و کارآمدترین روش‌‎های تربیتی در این حوزه عنوان کرد و افزود: در شرایط کنونی که فضای صیانت شده کودک و نوجوان در کشور وجود ندارد و مسئولان کشور، طوری برخورد می‌کنند که انگار این گروه‌ها جزئی از جمعیت کشور نیستند و نیازی نیست برای آنها برنامه‌ریزی داشت، این ما والدین هستیم که باید تمام تلاش خود را انجام دهیم تا نبض مصرف رسانه‌ای فرزندمان و آنچه که دریافت می‌کند، زیر دست ما بزند تا بتوانیم گام‌های محکمی در این راستا برداریم. انتهای پیام/",
    "label": "تفریح و نشاط"
  },
  {
    "text": "عنوان: مهدی فکری سرپرست گروه صنعتی بارز شد\nخلاصه: مهدی فکری در حکمی به عنوان سرپرست گروه صنعتی بارز منصوب شد و از امروز فعالیت خود را در این شرکت آغاز کرد.\nمتن: به گزارش روابط عمومی و ارتباطات گروه صنعتی بارز به موجب این حکم ایشان با هماهنگی سایر اعضای هیئت مدیره شرکت در راستای تحقق اهداف تعیین شده در چارچوب مفاد اساسنامه آن شرکت و قانون تجارت و با رعایت صرفه و صلاح شرکت مذکور و تامین اجتماعی انجام وظیفه می نماید. مهدی فکری متولد سال 1352 و فارغ التحصیل مهندسی مکانیک و دکتری مدیریت است. وی پیش از این مدیرعامل و نایب رئیس هیئت مدیره صنایع کاشی و سرامیک الوند در مجموعه شستا بوده و بیش از 20 سال سابقه حضور مدیریتی در صنعت کشور از جمله صنعت خودروسازی را دارد.",
    "label": "اقتصادی"
  },
  {
    "text": "عنوان: بیت کوین به زودی وارد مبادلات مالی  می شود\nخلاصه: ایلان ماسک  در اظهار نظر تازه خود درباره بیت کوین گفت که این ارز مجازی درمسیر ترویج بیشتر قرار گرفته است.\nمتن: به گزارش خبرنگار اقتصاد بین الملل خبرگزاری فارس به نقل از راشاتودی، ایلان ماسک، ثروتمند ترین فرد کنونی جهان و بنیانگذار شرکت خودروسازی تسلای آمریکا، طی اظهار نظری تازه اعلام کرد بیت کوین در مسیر اقبال بیشتر در جهان قرار گرفته است. وی در سخنان خود گفت که ممکن است به زودی شاهد ورود بیت کوین به حوزه مبادلات مالی سنتی نیز باشیم. ماسک ادامه داد: من در شرایط کنونی فکر می کنم که بیت کوین چیز خوبی است. این سرمایه دار بزرگ آمریکایی ادامه داد: من فکر ی کنم که بیت کوین واقعا در مسیر پذیرش بیشتر و اقبال عمومی گسترده تر توسط افراد فعال در حوزه مبادلات مالی متعارف قرار دارد. ماسک اخیرا به یکی از حامیان جدی بیت کوین در بازار جهانی تبدیل شده و قبلا گفته که از اینکه پرداخت ها به وی به بیت کوین انجام شود استقبال می کند. ایلان ماسک گفته که دیر متوجه ارزش بیت کوین شده و باید هشت سال پیش وارد این بازار می شد. البته وی پیش از بیان این حرف ها گفت که باید مراقب گفته هایش باشد چرا که ممکن است این مسائل روی بازار تأثیر گذار باشد. انتهای پیام/",
    "label": "اقتصادی"
  },
  {
    "text": "عنوان: رونمایی از سامانه مجازی و نقشه گردشگری اراضی عباس آباد\nخلاصه: سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد.\nمتن: به گزارش خبرگزاری فارس،سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد این سامانه در راستای ارتقای خدمات رسانی به شهروندان و گردشگران از اراضی عباس آباد به عنوان نگین سبزو قطب گردشگری پایتخت به ویژه در شرایط پاندمی کرونا و لزوم رعایت بیشتر پروتکل های بهداشتی طراحی و رونمایی شد. سید محمد حسین حجازی مدیرعامل اراضی عباس آباد در آیین رونمایی از این سامانه بر لزوم افزایش کیفیت خدمات الکترونیک و مجازی به منظور بهره مندی بیشتر گردشگران تاکید کرد و افزود: پس از طی روال اداری در سال 1400 انشالله شاهد میزبانی منطقه فرهنگی و گردشگری عباس آباد از اجلاس جهانی گردشگری شهری خواهیم بود. سامانه مجازی گردشگری شامل 10 هزار تصویر با تکنیک عکاسی 360 درجه از کل اراضی عباس آباد و مراکز این مجموعه است که کاربران و گردشگران با آغاز سال نو مراجعه به درگاه abasabad.tehran.ir می توانند به صورت مجازی از کل مجموعه بازدید کنند. همچنین نقشه گردشگری این مجموعه هم امروز رونمایی شد. انتهای پیام/",
    "label": "تفریح و نشاط"
  },
  {
    "text": "عنوان: کتاب «سواد مطالبه» محسن مهدیان منتشر شد\nخلاصه: انتشارات معارف، ناشر کتب دفتر نهاد رهبری کتاب «سواد مطالبه؛ دستگاه محاسباتی در عدالتخواهی امیدآفرین» نوشته محسن مهدیان را منتشر کرد.\nمتن: به گزارش خبرنگار حوزه کتاب و ادبیات خبرگزاری فارس، انتشارات معارف، ناشر کتب دفتر نهاد رهبری کتاب «سواد مطالبه؛ دستگاه محاسباتی در عدالتخواهی امیدآفرین» نوشته محسن مهدیان را منتشر کرد. این کتاب در پاسخ به این سؤال اصلی شکل گرفته است: چرا با رشد کنشگری‌های اجتماعی و نظارت‌های مدنی و عدالت‌خواهی در سطح حاکمیتی، امید به اصلاح کمتر، احساس بی‌عدالتی و تبعیض بیشتر، و تلقی فساد سیستمی مضاعف شده است؟ با این سئوال ابتدا اندیشه پشتیبان عدالت‌خواهی منطبق با نظام اندیشه امامین انقلاب بررسی شده است و در ادامه مهارت «نقدخیرخواهانه» و «مطالبه‌گری سازنده» و «افشاگری اخلاقی» و در نهایت «سواد رسانه‌ای عدالتخواهی» در مواجهه با اخبار منفی پیشنهاد شده است.  «عدالتخواهی از نظر تا عمل» در این کتاب، با تاکید بر دستگاه محاسباتی مبتنی بر «معنویت» و «عقلانیت»، راهبردی است برای عدالتخواهی امیدآفرین. این کتاب توسط محسن مهدیان مدیرعامل موسسه همشهری و معاون خبر سابق خبرگزاری فارس تالیف شده است. او پیش از این کتاب «خبر خوب» را منتشر کرده بود. علاقه‌مندان می‌توانند برای تهیه این کتاب از اینجا اقدام کنند یا با شماره ۰۲۵۳۷۷۴۰۰۰۴ داخلی ۴۰ تماس حاصل کنید. این کتاب در تمامی فروشگاه‌های پاتوق کتاب در سراسر کشور نیز موجود است. انتهای پیام/",
    "label": "فرهنگ"
  },
  {
    "text": "عنوان: اعطای بیش از ۱۱۰۰ میلیارد تومان تسهیلات به فعالان صنایع‌دستی\nخلاصه: براساس قراردادی که بین وزارت میراث‌فرهنگی، گردشگری و صنایع‌دستی با صندوق کارآفرینی امید به امضا رسید، بالغ بر ۱۱۰۰ میلیارد تومان تسهیلات برای فعالان این حوزه در نظر گرفته شد.\nمتن: به‌گزارش خبرگزاری فارس، قرارداد عاملیت تسهیلات اعطایی از محل اعتبارات بند الف تبصره ۱۸ قانون بودجه سال ۱۴۰۰ کل کشور امروز میان وزارت میراث‌فرهنگی، گردشگری و صنایع‌دستی به نمایندگی سعید اوحدی معاون توسعه مدیریت و منابع و اصغر نورالله‌زاده مدیرعامل صندوق کارآفرینی امید در دفتر معاونت توسعه مدیریت و منابع امضا شد. اوحدی در مراسم امضای این قرارداد گفت: در گذشته کمتر شاهد چنین قراردادی بودیم که دارای پشتیبانی قوی در حوزه صنایع‌دستی باشد. دولت و نمایندگان مجلس برای قانون بودجه سال ۱۴۰۰ تسهیلات قابل توجه و موثری را در قالب بند الف تبصره ۱۸ قانون بودجه ۱۴۰۰ پیش‌بینی کرده است که برای دستگاه‌های مختلف منابعی را با نرخ تسهیلات و کارمزد بسیار پایین با عنوان رونق تولید و جهش تولید در نظر گرفته است. معاون توسعه مدیریت و منابع افزود: در مجلس هم کمیسیونی با همین عنوان تشکیل شده تا پیگیر موضوعات رونق و جهش تولید باشد. تبصره ۱۸ شرایطی ایجاد می‌کند تا تسهیلاتی که برای دستگاه‌های مختلف مشخص شده و قانون‌گذار نیز تاکید کرده است، به شکل وجوه نقدی ارائه شود و در اختیار بانک‌ها و موسسات عامل قرار گیرد. موسسات عامل نیز حداقل به همین میزان آورده برای پشتیبانی از تولید داشته باشند. اوحدی تصریح کرد: خوشبختانه وزارت میراث‌فرهنگی، گردشگری و صنایع‌دستی برای تحقق این موضوع مقدمات کار را فراهم کرده است. با وجود ابهاماتی که در دستگاه‌های اقتصادی کشور برای چگونگی اقدام عملی در رابطه با این تسهیلات و تبصره ۱۸ وجود دارد، همکاران ما در در وزارتخانه با هماهنگی که با صندوق کارآفرینی و وزارت کار، تعاون و رفاه اجتماعی داشتند، همه مقدمات فراهم شد و ارتباط داده‌ها نیز ایجاد شد. همچنین بخشی از منابع در اختیار وزارت میراث‌فرهنگی، گردشگری و صنایع‌دستی قرار گرفته است. وی گفت: موضوع اشتغال در حوزه صنایع‌دستی خانواده‌محور است، به‌ویژه در روستاها خوداشتغالی است و بخش عظیمی از تولیدکنندگان صنایع‌دستی کشور را بانوان تشکیل می‌دهند، از این‌ رو تسهیلات یک تحرک و تحول جدی در حوزه صنایع‌دستی ایجاد می‌کند. معاون توسعه مدیریت و منابع بیان کرد: مکانیزم اجرایی تسهیلات را به گونه‌ای در «قرارداد عاملیت تسهیلات اعطایی از محل اعتبارات بند الف تبصره ۱۸ قانون بودجه سال ۱۴۰۰ کل کشور» در نظر گرفته‌ایم که کمترین فرآیند بروکراسی را داشته باشد تا بتوانیم با توزیع استانی این تسهیلات که در حوزه معاونت صنایع‌دستی و تسهیلات وزارت میراث‌فرهنگی، گردشگری و صنایع‌دستی تنظیم و به بانک‌های عامل ابلاغ شده است و در کمیسیون مشترکی که در حوزه تبصره ۱۸ به تصویب رسیده است، شاهد پرداخت این تسهیلات در کمترین زمان ممکن باشیم. » وی ادامه داد: براساس جلسه‌ای که هفته گذشته در مجلس شورای اسلامی در کمیسیون رونق و جهش تولید داشتیم، مصوب شد حداکثر طی یک هفته وزارت اقتصاد هم ابهامات را در این باره بر طرف کند و ما شاهد معرفی هنرمندان به بانک‌های عامل و پرداخت این تسهیلات باشیم. پیش‌بینی ما این است که تسهیلات ۱۱۰۰ میلیارد تومانی بیش از شش هزار نفر شغل در کشور در حوزه روستایی و صنایع‌دستی ایجاد کند که تحول جدی در شرایط فعلی جامعه خواهد بود. انتهای پیام/",
    "label": "تفریح و نشاط"
  },
  {
    "text": "عنوان: شناسایی نیازهای فناورانه گلوگاهی صنعت کشور\nخلاصه: معاون امور صنایع وزارت صمت از برنامه‌ریزی برای ایجاد بستر لازم جهت رسوخ فناوری در صنایع با همکاری ستاد ویژه توسعه نانو خبر داد.\nمتن: به گزارش خبرنگار اقتصادی خبرگزاری فارس، برخی مخاطبان سامانه «فارس من» با ثبت سوژ‌ه‌ای با عنوان «حمایت از صنعتگران در راستای جهش تولید» خواستار برنامه‌ریزی وزارت صنعت برای پشتیبانی از تولید شدند. در این زمینه مهدی صادقی نیارکی، معاون امور صنایع وزارت صمت با تاکید بر رشد مثبت تولید در بخش صنعت، بر ضرورت استفاده از ظرفیت‌های فناوری‌های نوین در بخش صنایع و تولیدات داخل تاکید کرد و آن را لازمه حضور و توانایی در بازارهای جهانی دانست. وی از برنامه ریزی برای ایجاد بسترهای لازم برای رسوخ فناوری در صنایع با همکاری ستاد ویژه توسعه نانو خبر داد. وی با ارائه گزارشی از وضعیت تولید، سرمایه‌گذاری، به افزایش رشد در بخش صنعت اشاره کرد و گفت: رشد ۱۰ درصدی صدور پروانه بهره‌برداری، رشد ۲۳ درصدی در حوزه اشتغال و رشد ۲۰۰ درصدی سرمایه‌گذاری در این حوزه، حاکی از حرکت در مسیر درست است. وی در توضیح برنامه‌های معاونت وزارت صمت در سال جاری، تصریح کرد: ادامه پروژه‌ نهضت ساخت داخل، تکمیل ظرفیت خالی واحد‌های منتخب تولیدی و تزریق سرمایه در گردش جدید به این واحدها و اجرای پروژه تامین مواد اولیه تولید از جمله برنامه‌هایی هستند که در سال جاری به صورت جدی در دستور کار قرار دارند. معاون امور صنایع وزارت صمت در بخش دیگر صحبت‌های خود به اهمیت تفاهم‌نامه منعقد شده در این زمینه و تاثیر آن در ارتقاء کیفیت تولیدات داخل اشاره کرد و گفت: هدف از اجرای این تفاهم‌نامه شناسایی و اولویت‌بندی نیازهای فناورانه و ارائه راهکارهای‌ مبتنی بر فناوری‌های نوین جهت تامین این نیازها از طریق توانمندسازی و توسعه بازارِ شرکت‎های عرضه‌کننده محصولات و تجهیزات مبتنی بر فناوری‎های نوین، ارتقای قابلیت‌های فناورانه بنگاه‌های صنعتی کشور و همچنین، ارتقای فناوری و جهش تولید این شرکت‎ها به واسطه قرار گرفتن در زنجیره تأمین شرکت‎های بزرگ داخلی و همچنین تسریع در معرفی و به‌هم‌رسانی این شرکت‌ها است. بر اساس توضیحات معاون امور صنایع وزارت صمت، بررسی و احصای نیازهای فناورانه گلوگاهی صنعت کشور و به‎ هم رسانی محصولات و فناوری‎های اثبات شده متناسب با نیازهای احصاء شده، بکارگیری و توسعه فناوری‎های نوین در جهت حل نیازهای صنعتی و جایگزینی اقلام وارداتی با اقلام ساخت‌داخل، توسعه فناوری‎های نوین در داخل کشور و همکاری جهت تسهیل فرایند صادرات آن‎ها، بررسی و شناخت حوزه‏های مستعد، فرصت‎ها و درخواست‎های فناورانه صنایع کشور و تبدیل آن‎ها به محصول از جمله اهداف این تفاهم است. صادقی نیارکی در ادامه معرفی چالش‎های راهبردی و حل آن‎ها در قالب برنامه چالش‎های فناورانه و نوآورانه (innoTEN) و همچنین برگزاری سمینارها و نشست‏‎های تخصصی مشترک بین متقاضیان صنعتی و عرضه‎کنندگان فناوری را از دیگر اهداف این تفاهم نامه عنوان کرد و افزود: در کنار موارد ذکر شده، بررسی و معرفی فرصت‎های فناورانه جهت سرمایه‎گذاری،راهنمایی شرکت‌های دانش بنیان جهت تسهیل در دریافت مجوزها نیز از جمله مواردی است که در این تفاهم‌نامه دنبال می‌شود. وی در پایان با تاکید بر ضرورت ایجاد یک مسیر ۲سویه بین بخش صنعت و حوزه فناوری و تولید دانش، اذعان داشت: خوشبختانه همکاری خوبی بین این حوزه در کشور ایجاد شده است و امیدواریم با همکاری صاحبان سرمایه در راستای شناسایی نیازهای بخش صنعت و عرضه آن‌ها به ستاد ویژه توسعه فناوری نانو ریاست‌جمهوری، گام‌های موثری را ارتقا کیفیت و کاهش هزینه‌های تولید داشته باشیم. انتهای پیام/ب",
    "label": "اقتصادی"
  },
  {
    "text": "عنوان: تأمین ۵ هزار مگاوات برق برای رفع نیاز واحدهای صنعتی و معدنی\nخلاصه: وزیر صنعت، معدن و تجارت از امضای موافقت نامه تأمین 5 هزار مگاوات ظرفیت نیروگاهی جدید با همکاری وزارت نیرو و واحدهای صنعتی بزرگ کشور خبر داد.\nمتن: به گزارش خبرنگار اقتصادی خبرگزاری فارس، علیرضا رزم‌حسینی نتیجه اقدامات کارآفرینان در کشور را موثر در کاهش آسیب‌های اجتماعی و افزایش امنیت در کشور عنوان کرد و افزود: وزارت صمت بر اساس وظایف قانونی خود مسئولیت تجارت بین المللی و نیز تامین برخی از کالاهای اساسی را بر عهده دارد. در سه سال اخیر علی رغم فشارهای ناشی از تحریم و تاثیرات شیوع کرونا تراز تجارت بین‌المللی کشور در سال گذشته ۷۴ میلیارد دلار بود که نتیجه آن، رشد ۸ درصدی در صنعت بود. رزم‌حسینی رشد قابل قبول صادرات در چند ماه اخیر را نتیجه سیاست‌های وزارت صمت در خصوص تامین ارز و رفع تعهد ارزی تجار بین المللی عنوان کرد و با تاکید بر رشد بالغ بر ۵۰ درصدی ۲۷ رشته صنعتی در کشور اظهار داشت: علاوه بر بخش صنایع در حوزه معادن نیز شاهد اقدامات خوب و نتایج قابل قبولی بودیم. فرصت‌های جدید سرمایه‌گذاری در حوزه معدن وی با اشاره به ارزش ۵۰۰ میلیارد دلاری معادن کشف شده در ایران، طرح واگذاری ۶ هزار معدن در ۳۱ استان کشور از طریق مزایده را به فهرست جدیدی برای اشتغال و سرمایه گذاری عنوان کرد. رزم حسینی، وزارت صمت را به عنوان یکی از متولیان حوزه تولید، مکلف به تسهیل مسیر تولید دانست و با تاکید بر اینکه وزارت صمت در رفع موانع پیشگام بوده است، گفت: ما در وزارت صنعت با توجه به چارچوب های قانونی و در حوزه اختیارات خود، اقدامات موثری در راستای تسهیل و رفع موانع حوزه تولید داشتیم و تسهیل صدور مجوز ها و تفویض اختیارات از جمله این اقدامات است. وی ایجاد امنیت و تقویت فرهنگ در کشور را منوط به ایجاد یک اقتصاد قوی و فضای کسب و کار مناسب عنوان کرد و ادامه داد: یکی دیگر از کارهای بزرگی که برای حمایت از صنایع در سال گذشته و بعد از 7 سال به بهره‌برداری رسید، تامین آب صنایع بزرگ از طریق انتقال آب خلیج فارس به فلات مرکزی بود که به طول ۸۲۰ کیلومتر تا شهرستان اردکان انجام شد و در آینده تا خراسان رضوی و اصفهان ادامه می‌باید. وی افزود: در حال حاضر ۳۰۰۰ مگاوات برق توسط واحدهای صنعتی و معدنی با نیروگاه‌هایی که این واحدها ایجاد کرده‌اند، تولید می‌شود و علی‌رغم این میزان تولید برق توسط واحدهای صنعتی و معدنی، هفته آینده هم با همکاری وزارت نیرو اجرای موافقتنامه ۵۰۰۰ مگاوات نیروگاه جدید آغاز خواهد شد تا مشکل برق توسط خود واحدهای صنعتی حل شود. * توسعه اقتصادی و اشتغال زایی با استفاده از ظرفیت بنگاه‌های اقتصادی برتر وی همچنین از ایجاد ۴۵۰ هزار میلیارد تومان فرصت سرمایه‌گذاری جدید در کشور خبر داد و با تاکید بر حرکت به سمت توانمند سازی مردم تصریح کرد: در گذشته دلیل مهاجرت روستائیان کمبود و نبود زیرساخت در این مناطق بوده است اما امروز دلیل اصلی مهاجرت، مشکلات بیکاری است؛ با استفاده از ظرفیت‌های شرکت‌ها و بنگاه‌های اقتصادی برتر که به صورت داوطلبانه اعلام آمادگی کردند باید به آموزش ، احیای مشاغل ، احصاء ظرفیت‌های منطقه و خلق ثروت بپردازیم. وی استفاده از ظرفیت مالی این شرکت‌ها در پرداخت تسهیلات به واحد‌های کوچک و متوسط و تقویت آن‌ها از دیگر برنامه‌های وزارت صمت عنوان کرد و افزود: ما در وزارت صمت وظیفه خود را راستای تحقق شعار سال، هم در قالب اقدامات درون سازمانی و هم احصاء موانع برون سازمانی انجام دادیم و نیاز است مجلس نسبت به رفع قوانین مزاحم تولید و تصویب قوانین حمایتی اقدام کند. انتهای پیام/",
    "label": "اقتصادی"
  },
  {
    "text": "عنوان: دولت اراده‌ای برای ساخت پتروپالایشگاه و بی‌اثر کردن تحریم نفتی ندارد\nخلاصه: دبیر کمیسیون انرژی مجلس گفت: دولت اراده‌ای برای ساخت پتروپالایشگاه و بی‌اثر کردن تحریم نفتی ندارد. در صورت تداوم تعلل دولت در اجرای قانون پتروپالایشگاه‌ها، پرونده استنکاف دولت از قانون به قوه‌قضاییه ارسال می‌شود.\nمتن: هادی بیگی‌نژاد دبیر کمیسیون انرژی مجلس شورای اسلامی در گفت‌وگو با خبرنگار اقتصادی خبرگزاری فارس با اشاره به ضرورت توسعه پتروپالایشگاه‌ها در کشور گفت: قانون حمایت از توسعه صنایع پایین‌دستی نفت و میعانات گازی جز قوانینی است که در مجلس دهم به تصویب رسیده و ابلاغ شده است، ولی تا به الان اجرایی نشده است. برای نماینده‌ها جای سوال باقی‌ مانده است که چرا قانونی که منجر به بی‌اثر کردن تحریم‌های نفتی می‌شود و اجرای آن باید در اولویت قرار بگیرد، توسط دولت به نوعی کنار گذاشته شده است. *سه روز تا پایان مهلت دولت برای اجرای قانون پتروپالایشگاه‌ها باقی‌مانده است وی در ادامه اظهار داشت: تعلل بیش از یکساله دولت در اجرای این قانون در نهایت نمایندگان مجلس را مجبور کرد که با فعال کردن ماده 234 آیین‌نامه مجلس از رئیس جمهور و رئیس سازمان برنامه و بودجه بابت سنگ‌اندازی در اجرای قانون پتروپالایشگاه‌ها شکایت کنند. بیگی‌نژاد گفت: البته اعضای سازمان برنامه و بودجه در جلسه کمیسیون انرژی حضور پیدا کردند و طبق قانون مهلت 10 روزه‌ای به آنها داده شد که اعطای تنفس خوراک به پتروپالایشگاه‌ها را تصویب کنند. اگر چنانچه در این 10 روز که تنها سه روز از آن باقی مانده نیز آنها درباره قانون پتروپالایشگاه تعیین تکلیف کنند، پرونده گزارش کمیسیون انرژی به صحن مجلس ارسال شده و از آنجا شکایت مجلس از رئیس جمهور و رئیس سازمان برنامه و بودجه به قوه‌قضاییه ارسال می‌شود. * دولت اراده‌ای برای ساخت پتروپالایشگاه و بی‌اثر کردن تحریم نفتی ندارد دبیر کمیسیون انرژی مجلس شورای اسلامی گفت: در حال حاضر ما با مشکل انبارش میعانات گازی مواجه هستیم، ولی به آنها نیز تنفس خوراک داده نمی‌شود، زیرا دولت اراده‌ای برای ساخت پتروپالایشگاه و بی‌اثر کردن تحریم نفتی ندارد. اینکه چرا دولت در اجرای این قانون تعلل می‌کند معلوم نیست و ما نیت‌خوانی نمی‌کنیم. وی تاکید داشت: از طرفی خود دولتی‌ها معتقدند که برای اجرای این قانون انرژی و وقت گذاشتند، ولی آنچه در عمل قابل مشاهده است، گویای این موضوع نیست. برداشت نمایندگان مجلس از توضیحات دولتی‌ها این است که آنها اراده‌ای برای بی‌اثر کردن تحریم‌ها با اجرای قانون پتروپالایشگاه‌ها ندارد.  *چگونه نواقص اجرایی قانون پتروپالایشگاه‌ها در اعطای تنفس خوراک برطرف شده است؟ بیگی‌نژاد خاطرنشان کرد: البته قانون پتروپالایشگاه‌ها برخی نواقصی داشت که در مجلس جدید این مشکلات نیز برطرف شد و در قالب طرح 9 الحاق به قانون پتروپالایشگاه‌ها در کمیسیون انرژی به تصویب رسید و الان در دستور کار صحن مجلس است. اگر این الحاقیه‌ای به قانون پتروپالایشگاه‌ها اضافه شود، دیگر نقصی برای اعطای تنفس خوراک به پتروپالایشگاه‌ها باقی نمی‌ماند که بگوییم مثلا دولت به این دلیل کار را زمین گذاشته است. دبیر کمیسیون انرژی مجلس گفت: در واقع مشکل این طرح مربوط به حالتی ویژه است که امکان‌پذیری وقوع آن خیلی پایین است و آن در شرایطی است که همه 8 طرح پتروپالایشی در یک سال به بهره‌برداری رسیده و تنفس خوراک بخواهند، که الحاقیه مجلس حتی این مشکل را نیز حل کرد و قرار شد، در صورتی که به احتمال یک درصد این اتفاق بیفتد و سهم تنفس خوراک به پتروپالایشگاه‌ها از سهم صندوق توسعه ملی بیشتر شود، تنفس خوراک از طریق تهاتر بدهی دولت به صندوق توسعه ملی به پتروپالایشگاه‌ها اعطا شود. *اولویت توسعه صنایع پایین‌دستی پتروشیمی ذیل پتروپالایشگاه‌ها وی افزود: اما نکته مهم درباره این قانون این است که ما باید از پالایشگاه‌سازی به سمت توسعه پتروپالایشگاه‌ها حرکت کنیم. یعنی واحدهایی احداث کنیم که علاوه بر سوخت، ترکیبات اولفینی و آروماتیکی نیز تولید کند. پتروپالایشگاه‌ها واحدهایی هستند که از ادغام پالایشگاه‌ها و پتروشیمی‌ها با فناوری‌های جدید احداث می‌شوند. بیگی‌نژاد در پایان خاطر نشان کرد: اگر پتروپالایشگاه‌ها در ایران احداث شوند، این مواد اولفینی و آروماتیکی تولیدی در این واحدها می‌تواند در گام بعدی در صنایع پایین‌دستی پتروشیمی‌ها مورد استفاده قرار بگیرد و با توسعه زنجیره ارزش، اشتغالزایی و ارزش افزوده قابل توجهی را تولید کند. انتهای پیام/ب",
    "label": "اقتصادی"
  },
  {
    "text": "عنوان: شایعه تا واقعیت استعفای سمیعی از پرسپولیس و جدایی مددی از استقلال/دلیل سکوت وزارت ورزش مشخص شد\nخلاصه: این روزها شایعات زیادی پیرامون استعفای سمیعی از مدیریت پرسپولیس و جدایی مددی از استقلال مطرح می شود اما وزارت ورزش هنوز تصمیمی در خصوص این 2 باشگاه اتخاذ نکرده است.\nمتن: به گزارش خبرنگار ورزشی خبرگزاری فارس، بعد از روی کار آمدن حمید سجادی به عنوان وزیر ورزش و جوانان شایعات فراوانی در مورد تغییرات در راس هرم مدیریتی دو باشگاه استقلال و پرسپولیس مطرح و حتی اسامی مختلفی در رسانه ها برای حضور در این 2 باشگاه مطرح شده است. این اتفاق در شرایطی رخ داده که وزارت ورزش و جوانان و حمید سجادی  تا امروز هیچ تصمیمی در مورد تغییرات در دو باشگاه نگرفته است. در باشگاه استقلال احمد مددی به ویروس کرونا مبتلا شده و تا زمانی که وی کاملا بهبود پیدا نکند جلسه هیات مدیره  ای تشکیل نخواهد شد. اگرچه هواداران استقلال این روزها نگران وضعیت تیم خود هستند و از عملکرد مدیریت این باشگاه انتقاد دارند اما تا زمانی که اعضای هیات مدیره این باشگاه دور هم جمع نشوند و امکان برگزاری جلسات وجود نداشته باشد خبری از تغییرات نخواهد بود مگر اینکه مدیرعامل این باشگاه از شرایط کرونایی بهبود پیدا کرده و بستر برگزاری جلسات با مسئولان وزارت ورزش و اعضای هیات مدیره فراهم شود. از سوی دیگر شایعه استعفای جعفر سمیعی از مدیریت باشگاه پرسپولیس هم چند روزی است شکل جدی به خود گرفته و این باشگاه هم وضعیت نامشخصی دارد. مشکلات مالی این باشگاه و اینکه فعلا قراردادی با کارگزاری برای تامین منابع مالی امضا نشده باشگاه پرسپولیس را به حالت ساکن در آورده اما واقعیت این است تا زمانی که استعفای کتبی مدیرعامل این باشگاه به وزارت ورزش و جوانان ارسال نشود در این مورد هم تصمیمی اتخاذ نخواهد شد. مسئولان وزارت ورزش و جوانان اعتقاد دارند نامه رسمی از طرف مدیریت و هیات مدیره باشگاه پرسپولیس به دست آنها نرسیده و اگر این اتفاق رخ دهد در آن صورت حمید سجادی در مورد مدیریت این باشگاه تصمیم گیری می کند. انتهای پیام/  ",
    "label": "ورزشی"
  },
  {
    "text": "عنوان: رحیمی: برای سرمربیگری تراکتور 2 برنامه داریم/ زنوزی در فوتبال هزینه می‌کند اما فحش هم می‌شنود\nخلاصه: مدیر باشگاه تراکتور گفت: برای انتخاب سرمربی تراکتور در نیم فصل دوم دو پلن داریم که یکی از آنها محتمل تر است.\nمتن: به گزارش خبرنگار ورزشی خبرگزاری فارس، علیرضا رحیمی درباره دلیل نتیجه نگرفتن تراکتور و انتقاد هواداران از خطرناک نبودن این تیم توضیح داد: هواداران باشعور تراکتور  مثل خود ما از نتیجه نگرفتن تیم ناراحت هستند. وقتی یک تیم نتیجه نمی‌گیرد همه در این امر سهیم‌اند. افتخار می‌کنیم در شرایطی که مشکلات زیادی وجود داشت تیم بسیار خوبی در این 3 سال آماده شده اما برخی اشتباهات سبب شده امروز نتوانیم موفقیتی کسب کنیم. وی افزود: هرچند در برخی پست‌های حساس مثل مهاجم و مدافع باید عملکردمان بهتر می‌شد اما وضعیت خوبی نداشتیم. ضمن اینکه پس از مشکلی که برای کادر فنی به وجود آمد، مسعود شجاعی مجبور شد زحمت هدایت تیم را متقبل شود اما تراکتور همچنان خطرناک است. امتیازها در جدول خیلی نزدیک است و قطعاً در نیم فصل دوم با یک بازیابی خوب عملکرد بهتری خواهیم داشت و در لیگ قهرمانان آسیا هم نماینده شایسته‌ای برای کشورمان خواهیم بود. مدیر باشگاه تراکتور درباره اینکه به نظر می‌رسد محمدرضا زنوزی به دلایل مختلف انگیزه‌ای برای اداره این باشگاه ندارد، توضیح داد: هزینه‌هایی که برای فوتبال انجام می‌شود یا از طریق بخش خصوصی است یا دولتی؛ در منطقه آذربایجان بیشتر سرمایه‌گذاری‌ها در سال‌های اخیر متعلق به بخش خصوصی بوده و مثل سایر استان‌ها بخش دولتی قدرتمندی نداریم که مانند باشگاه‌های صنعتی از فوتبال حمایت کنند. رحیمی خاطرنشان کرد:  این بحث ریشه‌ای است و تمرکزگرایی هم به آن دامن می‌زند اما در این شرایط نباید سرمایه‌های مادی و معنوی آذربایجان را دلسرد کنیم. افرادی مانند زنوزی با هر دغدغه‌ای در فوتبال هزینه می‌کنند اما نمی‌توان هم هزینه کرد و هم فحش شنید. قطعاً در این هزینه‌کرد امکان دارد اشتباهاتی اتفاق بیفتد.  ممکن است در بخش جذب بازیکن، مربی یا انتخاب تیم مدیریتی اشتباهاتی در تیم تراکتور رخ داده باشد که سبب شده برخی مواقع نتایج خوبی کسب نکنیم. وی درباره اینکه هواداران اعتقاد دارند محمدرضا زنوزی به دلیل استفاده از یک اتاق فکر ضربه خورده، توضیح داد: اگر هم اتاق فکری بوده مربوط به قبل است و اکنون زنوزی با یک نگرش جدید نفراتی مثل من را به بدنه مدیریتی باشگاه تراکتور اضافه کرده و ما هم سعی داریم رابطه خوب باشگاه و هواداران را بار دیگر احیا کنیم. ضمن اینکه تلاش می‌کنیم تیم از لحاظ فنی و نتیجه‌گیری به روزهای اوج بازگردد. تراکتور سال گذشته نتایج خیلی بدی نداشت و قهرمان جام حذفی شد، یکی از دو جام فوتبال ایران را به دست آورد و سهمیه مستقیم آسیا گرفت. معاون ورزشی باشگاه تراکتور تصریح کرد: در شرایط فعلی هم سعی داریم تیم را در نیم‌فصل تقویت کنیم تا بار دیگر به یکی از مدعیان فوتبال ایران تبدیل شویم. ادعای خیلی جدی دارم که هواداران تراکتور جزء با شعورترین طرفداران کشورمان هستند. زنوزی هم به خوبی نقطه ضعف‌ها را می‌بیند و فضای مجازی را هم دنبال می‌کند و این موارد را با افراد مختلف را در میان می‌گذارد. رحیمی اضافه کرد: هوادار حق ناراحتی دارد اما حساب هوادار واقعی از افرادی که می‌خواهند از این موج استفاده کرده و با جوسازی دنبال منافع بازیکنان یا مربیان خاص باشند، جدا است.به نوبه خودم از هواداران تراکتور عذرخواهی کرده و سر تعظیم مقابل این افراد شایسته فرود می‌آورم. قول می‌دهم در نیم‌فصل کاری کنیم تا بار دیگر تراکتور در جایگاهی قرار بگیرد که شایسته و در شأن فوتبال آذربایجان است. وی درباره اینکه آیا مسعود شجاعی در نیم فصل دوم هم سرمربی تراکتور خواهد بود، توضیح داد: قطعاً مسعود شجاعی در بازی پایانی ما مقابل سایپا سرمربی تراکتور خواهد بود زیرا برای تیم زحمت کشیده است. پس از آن دو برنامه داریم که در این 3-2 روز آنها را بررسی خواهیم کرد و باید درباره یکی از این دو پلن به نتیجه برسیم. یکی از این موارد استفاده از مسعود شجاعی به عنوان سرمربی و در کنار آن حضور یک کمک مربی قوی در کادر فنی است. معاون ورزشی باشگاه تراکتور افزود: با توجه به علاقه‌مندی مسعود شجاعی برای بازی کردن در سال‌های پایانی فوتبالش که ما هم از این موضوع نفع زیادی می‌بریم، پلن دوم و متحمل تر جذب یک سرمربی است، اما قانون ممنوعیت جذب بازیکن و مربی خارجی دست ما را خیلی بست. ممنوع بودن جذب مربی خارجی سبب می‌شود قیمت‌ها خیلی بالا برود. رحیمی درباره اینکه آیا الکساندر نوری گزینه سرمربی‌گری تراکتور است، اظهار داشت: ابتدای فصل مذاکراتی با این مربی داشتیم اما نوری قیمتی نجومی می‌خواهد که اگر بیان کنیم هوادار به ما حق می‌دهد زیرا این قیمت در شأن شرایط اقتصادی کشور در بخش دولتی و خصوصی نیست. از آن طرف هم نمی‌شود گزینه‌ها را محدود به مربیان ایرانی کنیم و شرایطی به وجود بیاید که مبلغ قرارداد آنها حتی در ترانسفرمارکت هم خنده‌دار باشد. وی در گفت و گو با برنامه آفساید رادیو جوان تصریح کرد: قطعاً الکساندر نوری گزینه ما نیست، با برخی مربیان مذاکره کرده‌ایم که ظرف 3-2 روز آینده نام آنها را به هواداران خواهیم گفت.هواداران محرم هستند و هیچ مشکلی نداریم، به آنها خواهیم گفت که با کدام مربیان مذاکره کرده‌ایم و در نهایت کدام شخص سرمربی بعدی تراکتور خواهد شد. مدیر باشگاه تراکتور ادامه داد: استادیوم یادگار امام بخشی از هویت تراکتور و فوتبال تبریز است. یکی از دلایلی که در دیدارهای خانگی نتایج خوبی نگرفته‌ایم غیبت هوادارانمان در کنار ما است. بیشترین لطمه را از ویروس کرونا خوردیم اما قول می‌دهم در نیم فصل آینده تراکتور زهردار و هجومی را خواهیم دید و بار دیگر ترسی که از استادیوم یادگار وجود دارد به تن تیم‌ها خواهد افتاد، فوتبال رفاقت و دوستی است و ان شاءالله به صلح و آرامش کشور کمک کند. انتهای پیام/",
    "label": "ورزشی"
  },
  {
    "text": "عنوان: ارتقاء شاخصهای عملکردی شرکت لابراتوارهای رازک\nخلاصه: شرکت رازک به عنوان یکی از شرکتهای تابعه شرکت سرمایه گذاری دارویی تامین اجتماعی (شستا) با قریب به 6 دهه  فعالیت در حوزه تولید داروهای انسانی و دامی  همواره جزء شرکتهای برتر صنعت دارویی کشور بوده .\nمتن: آقای مهندس علی مرتضوی به عنوان مدیرعامل شرکت لابراتوارهای رازک از تیر ماه 1399 مدیریت مجموعه رازک راعهده دارشدند جهش 319 درصدی  سود خالص شرکت درسال 1399 با تحقق سود خالص0 283میلیارد ریالی نسبت به سال 1396 معادل 319درصد رشد را تجربه کرده شاخصهای عملکرد 4 ماهه 1400 ( ثبت رکورد فروش 3050میلیارد ریالی )   بنا بر اظهار مهندس مرتضوی شرکت موفق به ثبت رکورد فروش 3050 میلیارد ریالی تا پایان تیرماه 1400 ، افزایش حدود 50 درصدی رشد فروش 4 ماهه نسبت به دوره مشابه سال قبل ، افزایش 68 درصدی سود خالص ، افزایش 132 درصدی فروش محصولات دامی و همچنین افزایش 40درصدی تولید جامدات شده است همچنین شرکت در زمینه مدیریت فروش محصولات خود موفق به کاهش دوره وصول مطالبات شده است.  اخذ گواهی نامه GMP  و پروژه های آتی مهندس مرتضوی همچنین بیان کردند شرکت درراستای ارتقاء سطح GMP خطوط خود موفق به اخذ گواهینامه دوساله برای خطوط جامدات خود شده است در ادامه علی مرتضوی از حمایتهای مجموعه هلدینگ دارویی شستا در خصوص اخذ مجوز های لازم جهت اجرایی نمودن پروژه های ساخت انبار محصولات ، مواد اولیه و بسته بندی به مساحت 3000متر و پروژه بهبود سایت نیمه جامدات و مایعات و آزمایشگاه بیان نمودند که مقرر است از نیمه دوم سال جاری استارت پروژه های مذکور زده شود همچین اعلام نمودند که آزمایشگاه شرکت لابراتوارهای رازک جزء آزمایشگاه مرجع ومورد تایید سازمان غذا و دارو بوده است وی تصریح کرد در حوزه تولید داروهای جدید  4محصول به  سبد محصولات شرکت درسال جاری  اضافه خواهد شد.",
    "label": "اقتصادی"
  },
  {
    "text": "عنوان: سیماچوب واگذار نشده که بخواهد با دستور قضایی برگردد\nخلاصه: معاون سازمان خصوصی‌سازی با بیان اینکه شرکت سیماچوب با وجود اینکه قیمت‌گذاری شده و برای واگذاری از طریق فرابورس دوبار آگهی شده است، گفت:‌این شرکت مشتری نداشته و واگذار نشده است.\nمتن: ابوالقاسم شمسی جامخانه در گفت‌وگو با خبرنگار اقتصادی خبرگزاری فارس، در مورد برخی شایعات مبنی بر ورود مقام قضایی شهرری به برگشت سیماچوب به صدا و سیما، گفت: شرکت سیماچوب که از شرکت‌های زیرمجموعه صدا و سیما است که در فهرست واگذاری‌ها قرار داشت و از سوی سازمان خصوصی‌سازی قیمت‌گذاری شده و برای واگذاری در بازار سوم فرابورس دوبار آگهی شد، اما هیچ متقاضی برای خرید این شرکت وجود نداشت. وی گفت: گرچه برای واگذاری سیماچوب از طریق بازار سوم فرابورس اقدام و دوبار آگهی شده، اما چون متقاضی نداشته، بنابراین به فروش نرسیده و همچنان طبق روال قبلی به فعالیت خود زیرنظر صدا و سیما ادامه می‌دهد. معاونن سازمان خصوصی‌سازی گفت: سیماچوب اساساً واگذار نشده است که بخواهد با حکم مقام قضایی شهرری دوباره برگردد و این واگذاری قرار بوده به صورت شفاف از طریق بازار فرابورس انجام شود، اما مشتری نداشته است. به گفته وی، سیماچوب از جمله شرکت‌های مشمول واگذاری طبق قانون است که سازمان خصوصی‌سازی کار قیمت‌گذاری و آگهی آن از طریق فرابورس را انجام داده ، اما هنوز مشتری پیدا نشده است. انتهای پیام/ب",
    "label": "اقتصادی"
  },
  {
    "text": "عنوان: چرا قیمت تخم مرغ دوباره افزایش یافت/ بازارگرمی تولید کنندگان یا بی خبری مسئولان؟\nخلاصه: تولید کنندگان گرانی و کمیابی جوجه یک روزه که به دو برابر نرخ دولتی به فروش می رود را عاملی برای کاهش تولید محصولاتی مانند مرغ و تخم مرغ می دانند اما مسئولان آن را بازار گرمی می خوانند.\nمتن: به گزارش خبرنگار اقتصادی خبرگزاری فارس، قیمت تخم مرغ هم در هفته جاری افزایش یافت و هر شانه 24 تایی به قیمت 35 هزار تومان به فروش می رود، هفته گذشته قیمت هر شانه تخم مرغ 27 هزار تومان بود. گفت وگو با تولید کنندگان نشان میدهد که گرانی نهاده، گرانی و کمیابی جوجه یک روزه، عدم اختصاص خوراک به بخشی از مرغ ها عامل گرانی قیمت بوده است. افزایش و نوسان‌های شدید قیمت تنها درباره تخم مرغ نیست بلکه در سایر محصولات مرغ و گوشت و میوه هم شاهد افزایش قیمت هستیم. به رغم اینکه جایگاه مناسب جهانی را در تولید این محصولات داریم قیمت بازار کنترل نمی‌شود. ایران جایگاه هفتم تولید مرغ و دهم تولید تخم مرغ و نخست خاورمیانه را در تولید میوه دارد. بازار بی توجه به گفته های رئیس جمهور پیش می تازد، وی در دیدار اعضای دولت در ابتدای سال گفت: «وزرای جهاد کشاورزی و صمت مراقبت کنند که قیمت ها افزایش نیابد زیرا سال گذشته به حد کافی قیمت ها بالا رفته است.» کارشناسان می گویند بازار با توصیه و سفارش درست می شود قیمت یک مولفه اقتصادی است که برای پایین آوردن باید شرایط آن را مناسب ساخت در این گزارش قصد داریم که نوسان قیمت تخم مرغ و دلایل آنرا بررسی کنیم. * هشدار تولیدکنندگان در اردیبهشت نادیده گرفته شد تولید کنندگان از بی توجهی دولت به تولید کنندگان و عدم حمایت از آنها می گویند. رئیس هیئت مدیره اتحادیه مرغ تخم گذار استان تهران اردیبهشت به خبرنگار فارس گفت: «دولت اگر امروز از تولید کنندگان تخم مرغ حمایت نکند قیمت بیش از اندازه ای بالا خواهد رفت.» ناصر نبی پور همان زمان پیشنهاد کرد:« تعرفه صادرات برداشته شود  یا خرید تضمینی انجام شود یا اینکه دولت به مرغداران اجازه ذخیره تخم مرغ در سردخانه ها را بدهد. اگر دولت امروز که قیمت تخم مرغ پایین آمده ذخیره نکند فردا که قیمت گران شد نباید از مرغداران گله کند.» ظاهرا وقت موعود فرا رسیده و قیمت تخم مرغ به دلیل اینکه دولت به توصیه ها و هشدارهای تولید کنندگان توجهی نکرد بالا رفت و در این میان کسی پاسخگو نیست که چرا غذای فقرا هم از سفره آنها باید پر بکشد؟ * دولت دست از مداخله در بازار بردارد تولید کنندگان می گویند اگر دولت دست از مداخله بازار بردارد و اجازه دهد خود تولید کنندگان ورود کنند قیمت های متعادل خواهد شد. دو روز پیش امیرحسین قاضی زاده هاشمی کاندیدای ریاست جمهوری 1400 در برنامه گفت وگوی ویژه خبری گفت: هر زمانی دولت دست از مداخله در بازار دست برداشته قیمت ها متعادل شده است و راه متعادل ساختن قیمت ها این است که دولت زیرساخت ها را آماده کند و بر اجرای درست آنها نظارت کند. وی با بیان اینکه دولت تنها باید نظارت کند و  همه کارها را به بخش خصوصی و خود تولید کنندگان بسپارد گفت: « زمانی که قیمت مرغ به بیش از 40 هزار تومان رسید روسای یکی از این اتحادیه های مرغ به من گفت راهکار این است که دولت خود را کنار بکشد در چنین حالتی قول میدهیم که قیمت ها را به خوبی کنترل کنیم.» * پارادوکس اظهارات وزیر با واقعیت بازار در این میان صحبت های وزیر جهاد کشاورزی در 17 فروردین امسال شنیدنی است که از مازاد تولید مرغ و تخم مرغ در کشور می گوید. اما این خلاف چیزی است که امروز شاهد هستیم ، بر اساس قانون عرضه و تقاضا زمانی که عرضه کالا بیشتر باشد قیمت ها کاهش می یابد اما قیمت ها روز به روز در حال افزایش است. خاوازی بعد از حضور در جلسه کمیسیون کشاورزی در گفت‌وگو تلویزیونی درباره  جزئیات دیدارش با نمایندگان مجلس اظهار داشت: قرار شد یک مجری در وزارت جهاد کشاورزی برای حمایت از تولید پایدار و رفع موانع تولید در نظر بگیریم. اصولا آمار مسئولان در سالهای اخیر انحراف بیشتری داشته است. سال گذشته مسئولان وزارت جهاد کشاورزی پیش بینی کردند که تولید گندم 13.5 میلیون تن می شود و 10 میلیون تن گندم خریداری می کنند اما کل خرید دولتی 8 میلیون و 400 هزار تن شد. *بازارگرمی تولید کنندگان یا بی خبری مسئولان در حالی که تولید کنندگان از قیمت بالای جوجه یک روزه می نالند که در روزهای گذشته بر بالا بودن قیمت مرغ و نیز کاهش تولید تاثیر گذاشته یک مسئول وزارت جهاد کشاورزی همه چیز را عالی توصیف کرده و این اظهارات را بازار گرمی توسط تولید کنندگان می خواند. سرپرست دفتر خدمات بازرگانی معاونت توسعه بازرگانی وزارت جهاد کشاورزی در پاسخ به مرغدارانی که  حداقل دو نفر از آنها در مصاحبه با خبرنگار فارس  گفتند جوجه یک روزه را به قیمت 9000 تومان خریده اند در حالی که نرخ مصوب دولتی 4200 تومان است، اعلام کرد:  قیمت جوجه یک روزه در سامانه سماصط همان قیمت مصوب ۴۲۰۰ تومان است و اکثر مرغداران با این قیمت جوجه تهیه کرده اند و قیمت های ۸۰۰۰، ۹۰۰۰ تومان برای جوجه یکروزه بازار گرمی توسط برخی افراد است. *بازار آشفته ایران با جایگاه دهم تولید تخم مرغ دنیا بر اساس گفته های مرتضی رضایی معاون امور دام وزارت جهاد کشاورزی ایران با تولید حدود یک میلیون تن تخم مرغ جایگاه پنجم آسیا و دهم در جهان دارد این میزان تولید نه تنها نیاز کشور را به خوبی تامین می کند و در مقطعی صادر هم می کردیم. آن طور که تولید کنندگان می گویند قیمت تخم مرغ به دلیل کاهش جوجه ریزی در ماههای گذشته و ارسال مرغ های تخم گذار به کشتارگاه افزایش یافته است، مفهوم کاهش جوجه ریزی این است که تولید هم کم شده است. رئیس هیات مدیره اتحادیه مرغ تخم گذار استان تهران گفت: در ۵ ماهه اخیر نسبت به مدت مشابه سال گذشته، میزان جوجه ریزی ۸ تا ۹ میلیون قطعه کاهش یافته است. * دولت به مرغ های بالای 90 هفته نهاده نمی دهد نبی پور درباره دلایل گرانی تخم مرغ علاوه بر کاهش و گرانی جوجه های یک روزه اینگونه می گوید: دولت به مرغ‌های با سن بالای ۹۰ هفته نهاده نمی‌دهد و با توجه به شرایط تولید و بازار نهاده، تولیدکنندگان نیز مرغ‌های بالای ۹۰ هفته را به کشتارگاه می‌فرستند. ضمن اینکه به دلیل شرایط تولید و زیان شدید تولیدکنندگان، آنان مرغ‌های با سن کمتر و حدود ۸۵ هفته را نیز به کشتارگاه فرستادند و فقط در اردیبهشت ماه ۲ تا ۲.۵ میلیون قطعه مرغ به کشتارگاه رفت که موجب کاهش تولید شده است. این فعال بخش خصوصی اضافه کرد: همچنین میزان جوجه ریزی طی ۵ ماه اخیر (دی، بهمن، اسفند و فروردین و اردیبهشت ماه) نسبت به مدت مشابه سال گذشته حدود ۸ تا ۹ میلیون قطعه کاهش یافته است. بنابراین مدیریت ضعیف دولت در تنظیم بازار،  توزیع نهاده و تامین جوجه یک روزه با قیمت مصوب باعث شده کشوری که صادر کننده تخم مرغ بود امروز با قیمت های سرسام آور در بازار و نارضایتی تولید کنندگان که حاکی از کاهش تولید است، مواجه شود. انتهای پیام/   انتهای پیام/  ",
    "label": "اقتصادی"
  },
  {
    "text": "عنوان: در جشنواره مجازی  اسباب بازی‌ها چه خبر است؟/ جای خالی اسباب بازی برای کودکان با نیازهای ویژه\nخلاصه: در نمایشگاه اسباب بازی، به غیر از عروسک های ایرانی سایر اسباب بازی ها از تخفیف برخوردار نیستند، این در حالی است که با توجه به شرایط اقتصادی فعلی، شیوع کرونا و تأکید بر خانه نشینی لزوم ایجاد شرایط متناسب برای خرید بازی و سرگرمی بیش از پیش احساس می شود.\nمتن: به گزارش خبرنگار تفریح و نشاط خبرگزاری فارس،‌ 28 بهمن ماه سال جاری ششمین نمایشگاه ملی و اولین فروشگاه مجازی اسباب‌بازی با حضور 140 تولید کننده داخلی به صورت مجازی آغاز به کار کرد. نمایشگاهی که در بخش فروش آن بیش از 1250 اسباب‌بازی و سرگرمی‌ با توجه به شرایط سنی و موضوع‌های مختلف ارائه شده و کارشناسان حوزه اسباب‌بازی‌ها هم به صورت هم زمان و به طور رایگان به مراجعه‌کنندگان برای انتخاب و خرید بهتر مشاوره می‌دهند.  با یک کلیک در  اینجا  شما می توانید وارد نمایشگاه و فروشگاه مجازی اسباب بازی شوید که تا 11 اسفندماه پذیرای بازدیدکنندگان است. در ابتدای ورود به این فروشگاه بنری را مشاهده می کنید که خبر از تخفیف 10 درصدی عروسک های ایرانی می دهد،‌ در سمت راست صفحه می توانید با وارد کردن شماره همراه خود از دریافت مشاوره خرید بهره مند شوید. همچنین شماره‌ تماس‌ 02191070567 هم برای پاسخ‌گویی به پرسش‌های مخاطبان در نظرگرفته شده و هم‌زمان 7 نفر می‌توانند با کارشناسان ارتباط تلفنی داشته باشند.  در ادامه صفحه می توانید با اسباب بازی های پیشنهادی روز و محصولات پرفروش آشنا شوید،‌ یکی از ویژگی های این فروشگاه آنلاین تفکیک اسباب بازی ها بر اساس گروه های سنی است،‌ یعنی شما می توانید بر اساس سن فرزند خود اسباب بازی های مناسب سنین زیر 3 سال، 3 تا 5 سال،‌ 5 تا 7 سال، 7 تا 10 سال، 10 تا 15 سال و اسباب بازی های رده سنی بزرگسالان را مشاهده کنید. در این نمایشگاه مجازی عروسک و مدل، بازی های فکری و کارتی، پازل و ساختنی،‌ حرکتی، ورزشی و ماشین،‌ اسباب بازی آموزشی،‌اسباب بازی چوبی و اسباب بازی های ارزان در دسته بندی های جداگانه به نمایش گذاشته شده اند.  قیمت های اسباب بازی در این نمایشگاه مجازی متغیر است و شما بسته به توان مالی و نیاز خود می توانید انتخاب های متعددی داشته باشید. قیمت عروسک های ایرانی از 13 هزار و 500 تومان شروع می شود و تا 117 هزار تومان هم ادامه دارد، برای هر اسباب بازی هم توضیحات در مورد گروه سنی،‌ جنسیت، راهنمای بازی، جنس محتویات، شرکت سازنده، کشور سازنده، هوش‌های گاردنر و خطر بلعیده شدن عنوان شده است. شما می توانید هنگام خرید از امکان فیلتر قیمت که در سمت راست صفحه جانمایی شده استفاده کنید، برای مثال در دسته بازی های زیر سه سال قیمت ها از 13 هزار و 500 تومان تا یک میلیون و 200 هزار تومان متغیر است، در بخش بازی های بزرگسالان هم قیمت اسباب بازی ها از 5 هزار تومان تا 580 هزار و 800 تومان تعیین شده است، بازی هایی همچون مینی بسکتبال، یه قل دو قل،‌ مینی فوتبال، منچ پارچه ای، شطرنج، نقطه بازی، دبرنا، تله پاتی، پازل سه بعدی، شب مافیا، تهران 1410 و... در این دسته قرار گرفته اند.  اما در این نمایشگاه به غیر از عروسک های ایرانی سایر اسباب بازی ها از تخفیف برخوردار نیستند، این در حالی است که با توجه به شرایط اقتصادی فعلی، شیوع کرونا و تأکید بر خانه نشینی لزوم ایجاد شرایط متناسب برای خرید بازی و سرگرمی بیش از پیش احساس می شود. در واقع مسئولان برگزاری این نمایشگاه، ارسال رایگان محصولات را به عنوان یک آپشن حمایتی در نظر گرفته اند و از ارائه تخفیفات بیشتر خودداری کرده اند، این در حالی است که همچنان بسته بندی اسباب بازی ها با کیفیت های پایینی همراه است و از لحاظ بصری هم نمی تواند مخاطب خود را جذب کند و مشخص نیست که طبق چه معیاری قیمت گذاری ها انجام شده است.  امسال در نمایشگاه مجازی اسباب بازی بخش ویژه ای برای کودکان با نیازهای خاص در نظر گرفته شد و تصور بر این بود که در این بخش شاهد عرضه محصولات خاصی باشیم، اما تمام 16 بازی عرضه شده در این قسمت شامل همه گروه های سنی با توانمندی های مختلف می شود و شاید تنها بازی «ماز لمسی» را بتوان در این دسته به عنوان یک بازی خاص معرفی کرد.  انتهای پیام/",
    "label": "تفریح و نشاط"
  },
  {
    "text": "عنوان: همه آنچه که باید درباره «بازینو 1400» بدانید+فیلم\nخلاصه: پویش نوروزی «بازینو» با شعار «سال نو، بازی نو» برای نخستین بار توسط بنیاد ملی بازی‌های رایانه‌ای همزمان با ایام نوروز سال 1400 آغاز می‌شود و تا 20 فروردین ادامه دارد.\nمتن: فاطمه خوش‌نما: به گزارش خبرنگار تفریح و نشاط خبرگزاری فارس،‌ پویش نوروزی «بازینو» با شعار «سال نو، بازی نو» برای نخستین بار توسط بنیاد ملی بازی‌های رایانه‌ای همزمان با ایام نوروز سال 1400 آغاز می‌شود و تا 20 فروردین ادامه دارد.این پویش با هدف جذب کاربر برای بازی‌های موبایلی مناسب ایرانی در ایام تعطیلات نوروز 1400 طراحی شده است. با توجه به اینکه شرایط کرونایی و لزوم پرهیز از دید و بازدید و سفرهای نوروزی براساس دستورالعمل‌های ستاد ملی مبارزه با کرونا مانند نوروز 1399 همچنان ادامه دارد و خیلی از خانواده‌ها تعطیلات نوروز را در خانه سپری می‌کنند، از این جهت بازی گزینه بسیار خوبی برای پرکردن اوقات فراغت خانواده‌ها در این ایام خواهد بود. در کمپین بازینو بازی‌هایی از ژانرهای ورزشی، خانوادگی، استراتژی، کلماتی، پازل و اکشن در این پویش حضور دارند تا سلایق مختلف اقشار مختلف در سنین متفاوت را برای انتخاب بازی پوشش دهند. در ادامه معرفی پویش «بازینو» را از زبان معاون حمایت بنیاد ملی بازی‌های رایانه‌ای می شنوید:  انتهای پیام/ ",
    "label": "تفریح و نشاط"
  },
  {
    "text": "عنوان: میزگرد فارس| دلیل سر دادن شعار «ولش کن» در برابر گشت ارشاد/ مهدیان: یک عده در مبارزه با فساد دنبال لایک و کلیک هستند\nخلاصه: در میزگرد بررسی نقش رسانه‌ها در احیای امر به معروف مطرح شد که برای احیای آن باید مردم را پای کار آورد؛ چون اگر حاکمیتی باشد، گارد اجتماعی ایجاد می‌کند و نتیجه‌اش همین اقدامات پلیسی است که در مقابلش شعار «ولش کن» سر می‌دهند.\nمتن: خبرگزاری فارس ـ حوزه قرآن و فعالیت‌های دینی ـ امیرحسین کسائی: میزگرد بررسی نقش رسانه‌ها در احیای امر به معروف و نهی از منکر با حضور حجت‌الاسلام محمدرضا مبلغی نماینده مردم کوهدشت و رئیس فراکسیون امر به معروف و نهی از منکر مجلس شورای اسلامی، حجت‌الاسلام روح‌الله مختاری، امام جمعه شهرستان ساوجبلاغ و رئیس کنگره ملی شعر و داستان امر به معروف و نهی از منکر، حجت‌الاسلام حسین علاءالدین دبیر این کنگره و محسن مهدیان، فعال رسانه‌ای و مدیرعامل موسسه همشهری در خبرگزاری فارس برگزار شد. حجت‌الاسلام روح‌الله مختاری، امام جمعه شهرستان ساوجبلاغ و رئیس کنگره ملی شعر و داستان امر به معروف و نهی از منکر در این نشست اظهار داشت: برای احیای امر به معروف با توجه به جایگاه امام جمعه‌ای که رئیس ستاد احیای امر به معروف شهرستان است، بیش از ۱۱ سال فعالیت کردیم و از هر ظرفیت و امکانی استفاده کردیم، اما نتیجه‌ای حاصل نشد، زیرا یک گارد اجتماعی قوی در برابر امر به معروف و نهی از منکر در جامعه وجود دارد که تا این گارد از بین نرود، این امر احیاء نخواهد شد.یک گارد اجتماعی قوی در برابر امر به معروف در جامعه داریم وی با اشاره به اینکه باید جامعه‌ای بسازیم تا اهل امر به معروف باشد، تصریح کرد: امر به معروف و نهی از منکر یک دستور دینی است، اما روند اجرای آن در جامعه ما به گونه‌ای شده که امروز یک گارد در برابر آن وجود دارد. این گارد ماحصل معرفی و کارهای ما در خصوص امر به معروف است که البته اساساً ما معرفی‌ای هم انجام ندادیم. در قرآن کریم داریم که مومنین یکدیگر را دوست دارند. برای همین نسبت به همدیگر امر به معروف و نهی از منکر انجام می‌دهند، یعنی پایه امر به معروف محبت و مودت اجتماعی است و فردی به این دلیل که فرد دیگری را دوست دارد و نمی‌خواهد خطایی انجام دهد، او را امر به معروف می‌کند.  یکی از پایه‌های ساخته شدن جامعه اسلامی، امر به معروف و نهی از منکر است مختاری با طرح یک مثال در این خصوص گفت: زمانی که فردی از مقابل بچه‌های محله خود که در حال مصرف سیگار یا مواد مخدر هستند، عبور می‌کند، احساس تکلیف و یا ندامتی نمی‌کند، اما اگر فرزند خود را در میان آن بچه‌ها ببیند، تمام ذهن و فکرش این می‌شود که کاری کنم فرزندم از این راه برگردد. دلیل این اتفاق آن است که او به فرزند خود علاقه دارد. اسلام می‌گوید ما باید تمام بچه‌های یک کوچه و محله را همچون فرزندان خود بدانیم و از روی علاقه نسبت به آنها حساس باشیم. یکی از پایه‌های ساخته شدن جامعه اسلامی امر به معروف و نهی از منکر است. امام جمعه شهرستان ساوجبلاغ ادامه داد: زمانی که این فریضه تا این حد اهمیت و جایگاه دارد، دشمن علیه آن سرمایه‌گذاری می‌کند تا ذهن مردم را نسبت به آن خراب کند. البته که ما در حوزه امر به معروف بد عمل کرده‌ایم؛ در گذشته افرادی نسبت به یک خطا و اشتباه اسید به صورت فردی پاشیده‌اند و یا در گوش او زدند که نتیجه آن شد حقیقت ناب امر به معروف و نهی از منکر که بر پایه محبت است، به امری بد تبدیل شد. شعار «ولش کن» همان گارد اجتماعی در برابر امر به معروف است وی اضافه کرد: اگر ۱۰۰ ستاد هم با هزاران نفر نیرو در هر شهر ایجاد شود تا امر به معروف و نهی از منکر را احیا کند، بازهم تا زمانی که مردم باور نکنند این اصل بر پایه دوست داشتن همدیگر است، اتفاقی نخواهد افتاد و حتی گارد هم بیش‌تر می‌شود؛ به طوری که امروز می‌بینیم زمانی که بنا دارند با یک فرد بدحجاب برخوردی صورت گیرد، مردم شعار می‌دهند «ولش کن». مختاری با بیان اینکه از سال گذشته تصمیم گرفتیم برای رفع این گارد اجتماعی از ظرفیت هنر استفاده کنیم، تصریح کرد: در سال اول، کار را با شعر و داستان آغاز کردیم و در حد توان خود توانستیم گنجینه‌ای از ۲۳۱۶ شعر و ۳۲۰ داستان کوتاه گردآوری کنیم و معتقدم مسیر را تاحدودی برای فعالیت اهل هنر در این عرصه ریل‌گذاری کرده‌ایم. حجت‌الاسلام روح‌الله مختاری امام جمعه شهرستان ساوجبلاغ دو هدف امسال کنگره ادبی امر به معروف امام جمعه ساوجبلاغ ادامه داد: امسال با همکاری عتبه امام حسین(ع) و حضرت عباس(ع) بخش جهان عرب و جبهه مقاومت را به کنگره اضافه کردیم و امیدواریم در آینده بتوانیم بعد بین‌المللی آن را گسترش دهیم. در کنگره امسال بنا داریم با کمک رسانه‌ها دو مخاطب را همراه مقوله امر به معروف و نهی از منکر کنیم؛ اول اینکه جامعه مذهبی را همراه کنیم و برداشت آن‌ها را از امر به معروف همان گفته اسلام کنیم و یک نکته به آن کم یا زیاد نکنیم و دوم آنکه مخاطب عام نیز حقیقت اصلی این فریضه را دریافت کند. در امر به معروف و نهی از منکر، نگاه را باید از یک یا دو منکر برداشت و به منکرهای اصلی که پایه‌های اعتقادات مردم را خراب می‌کند، معطوف کرد. گاهی یک اختلاس نگاه و اعتقاد ۱۰ ـ ۲۰ میلیون نفر را به اسلام و حکومت خراب می‌کند، اما یک فرد بی‌حجاب ممکن است در ۵۰ نفر اثر بگذارد. نباید از دومی هم غفلت کرد، اما اصل منکر جای دیگری است.   وی با اشاره به اینکه باید نگاه‌مان را به جامعه و مردم را تغییر دهیم و آنان را سفید بدانیم، چرا که القای سفید بودن مانع ایجاد منکرات در جامعه می‌شود، افزود: جامعه اگر تصور کند سیاه است، در فساد و خطا یک قدم بالاتر را هم می‌پذیرد. در حالی که نگاه مقام معظم رهبری نسبت به برخی از خطاها و اشتباهات متفاوت است. ایشان در خصوص عفاف و حجاب در سخنرانی خود در خراسان شمالی نکاتی را گفتند که معتقدم مخاطب آن بیش‌تر ما مسئولین بودیم که بدانیم اگر فردی پوشش نامناسبی دارد، به معنای ضد دین، ضد انقلاب و یا ضد اسلام بودن نیست، بلکه ممکن است او در یک اصل دینی مقید و معتقد هم باشد. حجت الاسلام محمدرضا مبلغی رئیس فراکسیون امر به معروف و نهی از منکر مجلس امر به معروف در جامعه ناشناخته مانده است حجت الاسلام محمدرضا مبلغی، رئیس فراکسیون امر به معروف و نهی از منکر مجلس شورای اسلامی در این جلسه اظهار داشت: نقش رسانه‌ها، رساندن یک پیام به مردم است. پیامبران نیز برای ایفای همین نقش در قالب هدایت مردم مبعوث شدند. رسانه‌ها باید برای رساندن صحیح و درست این پیام‌ها به جامعه تلاش کنند. زمانی که پیامی در میان مردم مغفول و ناشناخته است، به معنای آن است که رسانه نقش خود را انجام نداده است. مسأله امر به معروف و نهی از منکر مسأله دین خداست و به همان اندازه که دین مهم است، این مسأله هم از اهمیت بالایی برخوردار است، اما متأسفانه در جامعه ناشناخته مانده است. مبلغی با بیان اینکه امر به معروف می‌خواهد خوبی‌ها را در جامعه بشناساند، اما خود ناشناخته مانده است، گفت: تا زمانی که مردم خوبی و فایده این کار را ندانند به سمت آن حرکت نمی‌کنند. اگر امروز در جامعه فراخوان دهیم که بنا داریم برای کمک به فقرا و مستضعفین پول جمع‌آوری کنیم، مردم استقبال می‌کنند، اما اگر گفته شود بنا داریم برای امر به معروف و نهی از منکر کاری انجام دهیم، گارد می‌گیرند، در حالی که این همان امر به خوبی‌هاست. تنها دلیلش این است که امر به معروف و نهی از منکر شناسانده نشده است. امر به معروف و نهی از منکر اگر حاکمیتی باشد، گارد اجتماعی ایجاد می‌کند و نتیجه‌اش همین اقدامات پلیسی و گشت ارشاد است که مردم در مقابل آن شعار «ولش کن» سر می‌دهند. باید این گارد برداشته شود و تنها راه آن نیز احیای امر به معروف در سطح اجتماع و مردم است در جامعه تفهیم شود که امر به معروف گشت ارشاد نیست رئیس فراکسیون امر به معروف و نهی از منکر مجلس شورای اسلامی اظهار داشت: مردم باید پای کار امر به معروف بیایند؛ در حالی که الان این فریضه را پس می‌زنند. باید این نکته در جامعه تفهیم شود که امر به معروف، گشت ارشاد نیست که آن را هم برخی اجرایی می‌کنند که توجیه نشده‌اند؛ مامور گشت ارشاد نمی‌داند که نسبت به چه چیزی اقدام می‌کند، تنها در ذهن او این است که باید بگیرد و ببرد. وی با بیان اینکه امر به معروف تنها باید توسط مردم انجام شود، گفت: مهم‌ترین وظیفه رسانه‌ها چه هنر، شعر و ادبیات آن است که مردم را پای کار بیاورد و زیبایی‌های این امر را به مردم نشان دهد. افتخار ما این است که ادبیاتی سرآمد داریم که زیبایی‌های آن فقط در ظاهر و روانی اشعار نیست، بلکه مفهوم‌های زیبا هم دارد. این مفاهیم زیبا ناشی از محتواهایی است که از وحی و روایات پیامبر(ص) گرفته شده است. اقدام زوری، خوبی را در جامعه جاری نمی‌کند مبلغی افزود: برای ایجاد خوبی‌ها در جامعه و یا رفع بدی‌ها با زور نمی‌توان اقدام کرد. گروه‌هایی مانند طالبان که زور را در کار خود وارد کردند، چقدر موفق بودند. در کشور عربستان که بسیاری معتقدند جرم و جنایت وجود ندارد و در زمان اذان مردم مغازه‌ها را می‌بندند، من بررسی کردم این کار به واسطه زور پلیس است و حتی بسیاری از مغازه‌داران در نماز هم شرکت نمی‌کنند و اعتراض دارند. امر به معروف و نهی از منکر اگر حاکمیتی باشد، گارد اجتماعی ایجاد می‌کند و نتیجه‌اش همین اقدامات پلیسی و گشت ارشاد است که مردم در مقابل آن شعار «ولش کن» سر می‌دهند. باید این گارد برداشته شود و تنها راه آن نیز احیای امر به معروف در سطح اجتماع و مردم است.  تصویر امر به معروف در ذهن مردم کج و معوج است محسن مهدیان، کارشناس رسانه و معاون خبر سابق خبرگزاری فارس در این مراسم اظهار داشت: خبر ایجاد رشته کارشناسی ارشد و دکترای امر به معروف و نهی از منکر در دانشگاه‌ها بازتاب خوبی در فضای مجازی نداشت. سؤال اینجاست که چرا این بازتاب بد بود. این عمل که کار علمی در این حوزه است. آیا کار بدی است؟ مشکل چیست؟ مشکل تصویر کج و معوج و انحرافی ایجاد شده از امر به معروف در فضای ذهنی مردم است که باید این تصویر معیوب را اصلاح کرد. وی با اشاره به اینکه برخی برای اصلاح این تصویر اعلام کردند که امر به معروف و نهی از منکر تنها حجاب نیست و سراغ حکومت رفتند، اما حل نشد، گفت: مگر امر به معروف و نهی از منکر در کشور ما وجود ندارد؟ در بهترین حالت که همان نقد حکومت است در کشور ما صورت می‌گیرد. کدام حکومت مانند ما نقد حکومت دارد؟ افرادی تابلودار مانند تاج‌زاده و زیباکلام، مقام معظم رهبری را در بستر توئیتر و رسانه‌های اجتماعی نقد و به ایشان تندی هم می‌کنند و کسی هم با آنها کاری ندارد. آیا مسأله امر به معروف و نهی از منکر حل شد؟ بنابراین نشانی درستی داده نشد. مهدیان اضافه کرد: این حرف درستی بود که امر به معروف تنها حجاب نیست و توقف در آن نازل‌ترین سطح است، اما با طرح آن هم مشکل حل نشد و همچنان تصویر معیوب وجود دارد. مردم نسبت معروف نگاه بدی یا تمایل به منکر ندارند، بلکه تنها اسم امر به معروف و نهی از منکر برای آنها مقبول نیست. چرا مردم با اسم امر به معروف مشکل دارند؟ این کارشناس رسانه با اشاره به اینکه یکی از مشکلات موجود در این حوزه تکبر نهادی آمران و ناهیان است، افزود: تکبر مقابل خداوند بد است و ما آن را می‌شناسیم. به تبع آن مردم هم از فرد متکبر و فردی که خود را برتر می‌داند، بدشان می‌آید و زمانی که فردی با تکبر نسبت به آنها حرفی را مطرح کند، قبول نمی‌کنند. مردم تکبر در برابر خود را برنمی‌تابند. زمانی این تکبر در برابر حجاب بوده و فرد از موضع بالا اعلام می‌کرد، تو دین‌دار نیستی! رفتار ما برای برخورد با بدحجابی، همیشه نگاه از بالا به پایین بوده است. در حالی که دین با این مدل نگاه موافق نیست. از دهه ۷۰ نگاه ما در این مسائل همواره از موضع بالا بوده است. در پی همین اخلاق مردم از حجاب بدشان می‌آید، زیرا تذکری داده نمی‌شد و برخورد می‌شد. وی افزود: برخی اعلام می‌کنند که در موضوع امر به معروف و نهی از منکر به خصوص حجاب مرحله سوم آن یعنی اقدام عملی را باید اجرایی کنیم و ملاک حرف خود را نیز بند «م» وصیت‌نامه امام خمینی(ره) می‌دانند (در این بند آمده است: «از آنچه در نظر شرع حرام و آنچه برخلاف مسیر ملت و کشور اسلامی و مخالف با حیثیت جمهوری اسلامی است به‌طور قاطع اگر جلوگیری نشود، همه مسئول می‌باشند و مردم و جوانان حزب‌اللهی اگر برخورد به یکی از امور مذکور نمودند، به دستگاه‌های مربوطه رجوع کنند و اگر آنان کوتاهی نمودند، خودشان مکلف به جلوگیری هستند». (صحیفه امام، ج ٢١، ص ٤٣٦)») که رهبری در خصوص این بند می‌فرماید برای حکومتی است که قائل به اصلاح نباشد؛ در حالی‌ که در کشور ما اگر مسئولی گفت نه سراغ مسئول بالاتر می‌روی و این انتها ندارد. در حکومت اسلامی، بن‌بست نداریم. پاسخ ما به افرادی که حرف از نافرمانی مدنی می‌زنند، این است که اگر به نقطه‌ای رسیدی که حکومت قائل به اصلاح نبود، باید قیام کرد، زیرا او طاغوت است. مهدیان ادامه داد: همان‌ فردی که روزی حکم می‌داد و برخورد می‌کرد امروز هم حکم می‌دهد و برخورد می‌کند و فرضاً در خصوص اختلاس حکم می‌‌دهد که فلان مسئول فاسد است؛ مگر آنها قاضی هستند که حکم می‌دهند؟ اعلام فاسد بودن یک فرد در قوه قضائیه دارای روندی است که حتی افشای نام او هم درجه‌بندی‌هایی دارد. راه علاج و احیای امر به معروف و نهی از منکر، اجتماعی‌سازی آن است این کارشناس رسانه با اشاره به اینکه تکبر مقابل مردم و نهادهای برآمده از مردم موجب می‌شود که تصویر سیاه از امر به معروف ایجاد شود، گفت: راه علاج و احیای امر به معروف و نهی از منکر اجتماعی‌سازی آن است که یک ثمره بالا دارد و آن هم رفع این تکبر نهادی است. برخی برای مبارزه با فساد به دنبال قهرمان شدن خود و منیت هستند. در حالی که باید بدانند قهرمان در این حوزه در حکومت اسلامی، نهاد اجرایی یعنی همان مرحله سوم دولت‌سازی است. مهدیان با اشاره به اینکه ما حکومت عصمت تشکیل نداده‌ایم و حتی در زمان حضور معصوم نیز حکومت عصمت تشکیل نشد، گفت: اگر می‌گوییم در زمینه عدالت عقب هستیم، یعنی نسبت به آرمان خود عقب هستیم نه اینکه عقب‌گرد داریم. حرکت رو به جلو داریم. شروط چهارگانه برای اجتماعی‌سازی امر به معروف این کارشناس حوزه رسانه با اشاره به اینکه برای اجتماعی‌سازی امر به معروف و نهی از منکر باید شروط چهارگانه را مدنظر قرار داد، افزود: اول باید مشخص کنیم معروف و منکر چیست. رسانه در این زمینه نماینده مردم است و باید کار کند تا مردم همراه شوند که اول بدانند معروف و منکر چیست و شناسایی لازم در این حوزه صورت گیرد. رسانه باید مصداقی عمل کند تا جامعه از جای خود بلند شود. وی اضافه کرد: وظیفه رسانه همین شرط اول است که جامعه را همراه کند. برای این کار باید جهاد تبیین صورت گیرد که مقام معظم رهبری فرمودند، در این صورت مردم بلند خواهند شد. دولت و حکومت هم باید شفافیت ایجاد کند. تا زمانی که شفافیت وجود نداشته باشد، معروف و منکر مشخص نمی‌شود. البته شفافیت در اموال نیست، بلکه شفافیت عقیده مهم است تا بدانیم نماینده در مجلس چه می‌کند. حل مسأله شفافیت، مردم را از تبعیض خارج می‌کند مهدیان افزود: گیر و مشکل ما خوی کاخ‌نشینی است. دارایی افراد موضوع مهمی نیست. سبک زندگی آنها و نوع هزینه آنها مهم است. شفافیت باید نسبت به عقیده افراد باشد، نه جیب آنها. در این صورت است که مردم می‌توانند تحلیل درست داشته باشند. البته برای اینکه مردم تحلیل درست ارائه کنند باید اطلاعات قابل استناد به آنها ارائه شود، نه یک مشت عدد و رقم که از آن سر هم درنیاورند. وی ادامه داد: شرط دوم برای اجتماعی‌سازی، احتمال تاثیر است. این همه افشاگری در این سال‌های اخیر صورت گرفته و قوه قضائیه نیز برخوردهای بسیاری داشته است، اما مردم احتمال تاثیر می‌دهند، می‌گویند سفره من کوچک‌تر شده است، بنابراین همه فاسد هستند. اقدامات ما در حوزه مبارزه با فساد، هیجان برانگیز بوده و هر کسی تلاش کرده است، خودش قهرمان شود، اما تلاش نشده تا اقدامات را سر صحنه زندگی مردم ببریم. سومین شرط، تکرار نشدن است که در اینجا به آن نمی‌پردازیم. بالاترین گناه، ایجاد ناامیدی است این کارشناس رسانه با بیان اینکه چهارمین شرط برای این اقدام آن است که مفسده بیشتری نداشته باشد، اظهار داشت: این مدل از اقدامات امر به معروف و نهی از منکر و مبارزه با فساد ما آیا مفسده بیشتری نداشته است؟ بالاترین گناه ایجاد ناامیدی است. اگر از مراجع هم سؤال شود که یک جایی عکس فاحشه نشان می‌دهد و جای دیگری ناامیدی در بین مردم ایجاد می‌کند، کدام گناه بزرگ‌تری است، قطعاً ناامیدی را خواهند گفت. بنابراین نباید اقدامات و فعالیت‌های ما موجب ایجاد ناامیدی شود. در مبارزه با فساد دنبال لایک و کلیک نباشیم وی افزود: در مسیر اجتماعی‌سازی مردم باید قهرمان میدان شوند. در این صورت مشکلات زندگی خود را پیگیری می‌کند. متاسفانه الان در فضای مبارزه با فساد ما زمانی که در مفسده‌ای پای یک آقازاده در میان باشد، همه روی آن تمرکز می‌کنند، زیرا لایک و کلیک بیش‌تری دارد. روزی در کشور مشکلات «هفت‌تپه» بورس بود اما همان زمان در تهران، کادر درمان بیمارستان امام خمینی(ره)در دوران کرونا، ۶ ماه حقوق نگرفته بود و یا پاکبان‌های شهرداری ۴ ماه حقوق نگرفته بودند، اما کسی از آنها حرفی نمی‌زد؛ زیرا حرف زدن از هفت‌تپه لایک داشت. باید کاری کنیم مردم قهرمان میدان شوند‌ و برای حل مشکلات خود اقدام کنند که در این صورت امیدواری هم در کشور ایجاد می‌شود. دولت هم وظیفه دارد شفافیت ایجاد کند. مهدیان در پایان سخنان خود گفت: اجتماعی‌سازی امر به معروف محیطی ایجاد می‌کند و این محیط و شرایط اجازه نمی‌دهد منکری در جامعه اتفاق بیفتد. در گذشته یک بچه لات در محله خود خلاف نمی‌کرد، زیرا معتقد بود در آن محله او را می‌شناسند که این همان شفافیت است. شفافیت غریبگی را از بین می‌برد و بعد از آن هم رسانه‌ها باید مردم را از جای خود بلند کنند تا خودشان و نهادهای برآمده از مردم قهرمان حل مشکلات خود باشند تا در نهایت دولت اسلامی قهرمان این میدان شود. فیلمی از این جلسه را اینجا مشاهده کنید:   انتهای پیام/",
    "label": "فرهنگ"
  },
  {
    "text": "عنوان: برگزاری 150 مجلس عزاداری ایرانی در 5 موکب اربعین امسال\nخلاصه: مسئول کمیته مراسم ستاد مرکزی اربعین حسینی گفت: طی 10 روز از ۱۰ تا ۲۰ صفر در ۵ موکب در سه نوبت صبح، ظهر و شب مراسم عزاداری برگزار شد که در مجموع ۱۵۰ مراسم ایرانی برگزار شد که به طور متوسط با حضور ۵۰۰ نفر در هر مراسم همراه بود.\nمتن: به گزارش خبرگزاری فارس،‌ علی اکبر مداحی مسئول کمیته مراسم ستاد مرکزی اربعین حسینی با اشاره به برنامه‌های اجرا شده از سوی این کمیته در حماسه اربعین حسینی ۱۴۰۰ با تمام محدودیت‌های کرونایی اظهارداشت: در دهه اربعین امسال از سوی این کمیته، مراسم‌های عزاداری در نجف اشرف، مسیر پیاده روی و کربلای معلی با سخنرانی حجج اسلام ناصر رفیعی، مسعود عالی، علیرضا پناهیان، علی ثمری، سید عباس موسوی مطلق، جواد محمدزمانی، مهدی حسن آبادی، سید محمدتقی حسین‌زاده و خانم‌ها دکتر نیلچی‌زاده و دکتر همیز برگزار شد.  مداحانی که امسال در عراق خواندند وی افزود: در این مراسم‌ها از حضور مداحان اهل‌بیت علیهم‌السلام صادق آهنگران، محمدرضا طاهری، عباس حیدرزاده، مهدی سلحشور، علی فراهانی، علی مهدوی‌نژاد، احمد نیکبختیان، حسین طاهری، مهدی ذاکری و شاعر آیینی مصطفی صابر خراسانی  و تعدادی از مداحان جوان و داوطلب بهره‌مند شدیم. برپایی ۵ موکب عزاداری در عراق مداحی ضمن قدردانی از خطبای معظم، مداحان گرانقدر و تلاش‌های صورت گرفته توسط رسانه ملی، رسانه‌های مجازی، مدیران و خادمین مواکب تصریح کرد: امسال مواکب مراسم ستاد مرکزی اربعین حسینی شامل دو موکب احباب الرضا علیه‌السلام مشهد و علویون مازندران در نجف اشرف، دو موکب احباب الرضا علیه‌السلام و محبان علی ابن ابی طالب علیه السلام در کربلای معلی و موکب خدام الحسین علیه‌السلام عمود ۱۱۲۰ در مسیر پیاده روی نجف به کربلا بر پا شدند.  برگزاری ۱۵۰ مجلس عزاداری ایرانی در اربعین حسینی وی افزود:  طی ده روز از ۱۰ تا ۲۰ صفر در این ۵ موکب در سه نوبت صبح، ظهر و شب مراسم عزاداری برگزار شد که در مجموع در اربعین امسال حداقل ۱۵۰ مراسم ایرانی برگزار شد که به طور متوسط با حضور ۵۰۰ نفر در هر مراسم همراه بود که جمعاً حداقل ۷۵ هزار نفر در این مراسم‌ها شرکت داشته‌اند. پخش زنده مراسم‌ها از تلویزیون و فضای مجازی مداحی به پخش زنده‌های صورت گرفته توسط رسانه ملی نیز اشاره کرد و افزود: این مراسم‌ها در این ایام، از رسانه ملی به صورت زنده و مستقیم از شبکه یک، دو، سه، قرآن و افق سیما پوشش داده شد که در مجموع بیش از ۲۰ مراسم عزاداری، سینه زنی، زیارت اربعین و سخنرانی به صورت مستقیم و زنده پوشش داده شد. همچنین تمام مراسم‌ها به صورت گسترده توسط شبکه تلویزیونی اربعین و برنامه رهرو در کلیه بسترهای فضای مجازی اعم از تلوبیون، تکیه، هیأت آنلاین، آپارات، روبیکا، سروش، تماشا، لنز، آی گپ، اینستاگرام، دیگر رسانه‌های برخط و همچنین رادیو اربعین به صورت مستقیم پخش شد.  مدیر ستاد مرکزی هیأت رزمندگان اسلام در پایان خاطر نشان کرد: از ۱۵۰ موکب هیأت رزمندگان اسلام، امسال به دلیل شرایط کرونایی ۶۰ موکب اعلام آمادگی برای اعزام به عراق داشتند که از این بین، تنها ۳۱ موکب امکان دریافت مجوز و ویزا برای خدمت رسانی به زوار را پیدا کردند. همچنین تعدادی از موکب‌های هیأت رزمندگان اسلام در مسیر بازگشت زائرین به کشور در مرز مهران و شلمچه مشغول  خدمت‌رسانی و پذیرایی شدند. براساس این گزارش، از سال ۱۳۹۵ تاکنون طی حکمی از سوی حجت الاسلام احمدی رئیس کمیته فرهنگی ستاد مرکزی اربعین حسینی، علی اکبر مداحی مدیر ستاد مرکزی هیأت رزمندگان اسلام به عنوان متولی کمیته مراسم اربعین منصوب شده است. کمیته مراسم اربعین هر ساله با برپایی بیش از ۵۰ موکب ویژه مراسم با حضور بیش از ۵۰ سخنران و مداح برجسته به برگزاری مراسم در ایام دهه اربعین در نجف اشرف، کربلای معلی، مسیر پیاده روی نجف به کربلا، کاظمین و سامرا می‌پردازد که علاوه بر ایجاد فضای معنوی مناسب برای زائرین به تولید برنامه و پخش زنده رسانه‌ای برای عاشقان اهل‌بیت علیهم‌السلام در اقصی نقاط دنیا  مبادرت می‌ورزد. انتهای پیام/",
    "label": "فرهنگ"
  },
  {
    "text": "عنوان: معرفی برگزیدگان جشنواره قصه‌گویی\nخلاصه: جشنواره قصه گویی که با شعار «آینده ساختنی است» موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود.\nمتن: به گزارش خبرنگار تفریح و نشاط خبرگزاری فارس، برگزیدگان استانی بیست‌ و سومین جشنواره‌ بین‌المللی قصه‌گویی این روزها برای رقابت در مرحله دوم بخش‌های ملی و آیینی-سنتی آماده می‌شوند. این درحالی است که داوران 6 استان دیگر کشور نیز در ادامه با در نظر گرفتن امتیازهای به دست آمده برگزیدگان را در سه گروه مادربزرگ‌ها و پدربزرگ‌ها، دختران و پسران و زنان و مردان معرفی کرده‌اند. این جشنواره که با شعار «آینده ساختنی است» برگزار می‌شود موضوعات خود را «امیدها و آرزوها»، «شادی‌ها و غم‌ها» و «ایثار و از خودگذشتگی» اعلام کرده بود. در بخش ملی و گروه مادربزرگ‌ها و پدربزرگ‌ها احمد پروستان با قصه‌ «خوبی در برابر خوبی»، شهین راضی کیوی با قصه‌ «مورچه و کرم شب‌تاب» و عالیه اسدپور با قصه‌ «فاطما» رتبه اول تا سوم را به دست آوردند. همچنین از گل‌اندام عسگری با قصه‌ «خان» تقدیر شد. در گروه زنان و مردان همین بخش لیلا خلیفه سقا با قصه‌ ناغلسئز بئشیک(گهواره‌ بی قصه) رتبه نخست را به دست آورد. لیلا مستعلی‌زاده با قصه‌ «سفر مرد بی‌لبخند» و سنا زارعی با قصه‌ «پهلوان‌پنبه» رتبه دوم و سوم این رقابت بودند و سارا وطن‌خواه با قصه‌ «سفر مرد بی لبخند» شایسته تقدیر شناخته شد. هیات داوران در گروه دختران و پسران ضمن تقدیر از عسل سیدزاده با قصه‌ «سرزمین آفتاب»، جایزه اول تا سوم را به فاطمه حسینی آلنی با قصه‌ «پسته و هفت برادر»، حدیث محسن‌زاده با قصه‌ «یاخشلیقا یاخشلیق» و هستی عبادی با قصه‌ «خرس دم‌کوتاه» اعطا کردند.  ",
    "label": "تفریح و نشاط"
  },
  {
    "text": "عنوان: ابراهیمی در تیم منتخب لیگ ستارگان قطر\nخلاصه: نام بازیکن ایرانی الاهلی در تیم منتخب هفته لیگ ستارگان قطر از سوی سایت استاد دوحه قرار گرفت.\nمتن: به گزارش خبرگزاری فارس، روز گذشته از هفته نوزدهم رقابت‌های لیگ ستارگان قطر، الاهلی به مصاف الغرافه رفت و با نتیجه 3 بر یک پیروز شد. در این بازی امید ابراهیمی بازیکن ایرانی الاهلی از ابتدا در ترکیب تیمش حضور داشت و 90 دقیقه بازی کرد. وی در این بازی عملکرددرخشانی داشت و موفق شد گل اول تیمش را به ثمر برساند. به بهانه پایان این هفته از مسابقات لیگ ستارگان قطر، سایت استاد دوحه اقدام به معرفی تیم منتخب کرد که بر این اساس امید ابراهیمی بازیکن ایرانی در ترکیب این تیم حضور دارد. تیم منتخب به شرح زیر است:   انتهای پیام/",
    "label": "ورزشی"
  },
  {
    "text": "عنوان: ۲ هزار برنامه مساجد در دهه فجر/ گفتمان‌سازی بر محور فضای مجازی\nخلاصه: در جریان برگزاری نشست کمیته مساجد دهه فجر انقلاب اسلامی، ضمن اشاره به پیش‌بینی و اجرای ۲ هزار برنامه از سوی نهادها، دستگاه‌ها و وزارتخانه‌های عضو در این کمیته، نسبت به گفتمان سازی بر محور فضای مجازی تاکید شد.\nمتن: به گزارش خبرگزاری فارس، نشست کارگروه مساجد دهه فجر انقلاب اسلامی‌با حضور نمایندگان سازمان‌ها، دستگاه‌ها و نهادهای مختلف با محور ارائه گزارش پیرامون فعالیت‌های پیش رو به مناسبت چهل و دومین سالگرد پیروزی انقلاب در محل سالن جلسات ستاد هماهنگی کانون‌های فرهنگی هنری مساجد کشور برگزار شد. در ابتدای این نشست «حسین علی جعفری» با بیان اینکه فعالیت دستگاه‌های مختلف عضو در کارگروه مساجد در بزرگداشت انقلاب اسلامی‌با همان ماهیت و رویکرد خودجوش مردمی‌تداوم می‌یابد، اظهار کرد: امسال نیز یاد سردار شهید سلیمانی فرمانده با افتخار جریان مقاومت را در برنامه‌های مختلف گرامی‌می‌داریم. دبیرکارگروه مساجد ستاد دهه فجر ادامه داد: کارگروه مساجد دهه فجر انقلاب اسلامی‌با ۱۴ دستگاه عضو، امسال بیش از دو هزار برنامه به مناسبت سالگرد پیروزی انقلاب اسلامی‌برگزار می‌کند که ۹۰ درصد آنها در بستر فضای مجازی است و ۱۰ درصد بقیه نیز با رعایت پروتکل‌های بهداشتی در فضای مساجد و محیط پیرامون آن برگزار می‌شود. ضرورت معرفی فعالیت‌های کارگروه مساجد در سطح بین‌الملل حجت‌الاسلام حبیب‌رضا ارزانی رئیس کارگروه مساجد دهه فجر انقلاب اسلامی‌در این نشست طی سخنانی با بیان اینکه در طلیعه چهل‌ و دومین سالگرد پیروزی انقلاب اسلامی‌قرار داریم، به شاخصه‌های اصلی این حرکت عظیم مردمی‌اشاره کرد و گفت: اولا در بسیاری از کشورها در مواجهه با مسائل مختلف و ظلم و جور اصلا انقلاب نمی‌کنند، دوما اگر هم انقلاب شود مانایی ندارد و در وهله سوم بعضا اگر انقلابی مانا باشد بعد از سال‌ها ارزش‌های خود فاصله می‌گیرد، در این بین اما مفتخریم که مردم کشور اسلامی‌مان، بر پایه ارزش‌های معنوی ماندگار انقلاب کردند و از سوی دیگر بعد از گذشت ۴۱ سال همچنان پای آن ارزش‌ها ایستاده و از آنها دفاع می‌کنند.  رئیس کارگروه مساجد دهه فجر انقلاب اسلامی‌با اشاره به آیات ۱۵ و ۱۶ سوره «انفال» افزود: خداوند در این آیات به ترتیب می‌فرماید: «یَا أَیُّهَا الَّذِینَ آمَنُوا إِذَا لَقِیتُمُ الَّذِینَ کَفَرُوا زَحْفًا فَلَا تُوَلُّوهُمُ الْأَدْبَارَ» (اى کسانى که ایمان آورده‏ اید هر گاه [در میدان نبرد] به کافران برخورد کردید که [به سوى شما] روى مى ‏آورند به آنان پشت مکنید ) و «وَمَنْ یُوَلِّهِمْ یَوْمَئِذٍ دُبُرَهُ إِلَّا مُتَحَرِّفًا لِقِتَالٍ أَوْ مُتَحَیِّزًا إِلَى فِئَةٍ فَقَدْ بَاءَ بِغَضَبٍ مِنَ اللَّهِ وَمَأْوَاهُ جَهَنَّمُ وَبِئْسَ الْمَصِیرُ» (و هر که در آن هنگام به آنان پشت کند مگر آنکه [هدفش] کناره‏ گیرى براى نبردى [مجدد] یا پیوستن به جمعى [دیگر از همرزمانش] باشد قطعا به خشم خدا گرفتار خواهد شد و جایگاهش دوزخ است و چه بد سرانجامى است)، ملت ایران همواره همراه این انقلاب بود و در این ۴۱ سال از ارزش‌های خود کوتاه نیامد که این مهم اهمیت فراوانی دارد و در واقع عمل به آن چیزی است که خداوند در قرآن فرمود. وی در بخش دیگری از مباحث خود با اشاره به بیانات مقام معظم رهبری وبرخی محورهای بیانیه گام دوم انقلاب اسلامی‌گفت: نگاه معظم‌له تمدنی است، چهل سال دوم افق ۱۴۴۰ بوده و ایشان نسبت به این افق چشم‌انداز مباحث متعددی را مطرح کرده اند، ما در این میان ضمن بررسی این موارد باید جایگاه مسجد را توجه کنیم و بر همان اساس فعالیت‌های خود را شکل دهیم به ویژه آنکه ایشان در این بیانیه به مدیریت جهادی و هرچه ما می‌توانیم اشاره داشته اند، در این راستا مطمئنا مسجد بهترین بستر برای مدیریت جهادی و تحقق ما می‌توانیم محسوب می‌شود. ارزانی با بیان اینکه بستر شکل‌گیری انقلاب اسلامی‌در مساجد شکل گرفت، افزود: مساجد محل حضور همه اقشار، از همه گروه‌های سنی هستند، بحث تحصیلات اعم از دانشگاهی یا حوزوی برای حضور در مسجد مطرح نیست، مسجد پرچمی‌دارد که ذیل آن همه افراد قرار می‌گیرند بنابراین مساجد مأمنی برای جامعه‌پردازی و هم‌گرایی به شمار می‌روند. وی با اشاره به مولفه‌هایی نظیر مدیریت جهادی، معرفت و شناخت که در بیانیه گام دوم مطرح شدند، اظهار کرد: در کمیته مساجد تلاش داریم که فعالیت‌ها حول این رویکردها شکل بگیرد. هفت عرصه در بیانیه گام دوم بیان شده که مساجد می‌توانند در آنها نقش‌آفرینی داشته باشند. رئیس ستاد هماهنگی کانون‌های فرهنگی هنری مساجد کشور در ادامه به نقش فضای مجازی در حوزه فرهنگ اشاره کرد و افزود: گسترش فعلی فعالیت‌ها در فضای مجازی و پررنگ شدن دامنه برنامه‌های مختلف در این بستر شرایطی است که شاید اگر شیوع کرونا اتفاق نمی‌افتاد در طول پنج سال آینده شاهد آن بودیم، اما این جریان با همه مشکلات و مصائب، سبب خیر شد و دستگاه‌ها ورود جدی به فضای مجازی و به ویژه حوزه تولید محتوا داشتند. ارزانی در ادامه به ضرورت و گسترش حضور فعالیت‌های عرصه بین‌الملل در کارگروه مساجد دهه فجر انقلاب اسلامی‌اشاره کرد و گفت: تاکنون مجمع جهانی اهل بیت(ع)، سازمان فرهنگ و ارتباطات اسلامی‌و مجمع جهانی تقریب مذاهب اسلامی‌در قالب ارتباطات متعددی با اندیشمندان مختلف در قالب وبینار برنامه‌های متعددی داشتند و انتظار می‌رود این مهم افزایش یابد چراکه تاثیر به سزایی در نشر اهداف و ارزش‌های انقلاب اسلامی‌دارد، به ویژه آنکه با توجه به فضایی که علیه جهان اسلام شکل گرفت نیاز به برگزاری این دست وبینارها با حضور اندیشمندانی حتی از ادیان دیگر نظیر یهودی و مسیحی ضرورت می‌یابد که هرچند مسلمان نیستند اما مدافع جهان اسلام هستند. وی ادامه داد: بحث اعزام طلاب به مناطق مختلف، فضاسازی محیطی، تولید محتوا اهمیت فراوانی دارد، بهترین فضاسازی محیطی در راستای نشر ارزش‌های انقلاب اسلامی‌مسجد است، ضمن اینکه با توجه به تقارن دهه فجر با ولادت حضرت فاطمه(س) می‌توان نسبت به مولفه‌های دیگر از جمله نقش زنان در انقلاب اسلامی‌و اساسا ماهیت و جایگاه زن در اسلام بیش از پیش توجه کرد. رئیس کارگروه مساجد دهه فجر انقلاب اسلامی  تصریح کرد: باید در عرصه بین‌الملل حضور جدی تری داشته باشیم و این حوزه را تقویت کنیم، واقعیت آن است که گاهی خودمان کارهایمان را نادیده می‌گیریم یا توجهی که باید را به آنها نداریم، 41 سال قبل انقلاب اسلامی‌با حمایت مردم به پیروزی رسید، در این میان شاید برخی خطاهایی کرده باشند اما نمی‌توان آن را به حساب کل انقلاب گذاشت، آن هم انقلابی که با حمایت و حضور مردم به پیروزی رسید. سازمان تبلیغات اسلامی در ادامه حجت‌الاسلام سید ناصر میرمحمدیان، قائم مقام معاون فرهنگی سازمان تبلیغات اسلامی‌که به عنوان نماینده این سازمان در کارگروه مساجد دهه فجر انقلاب اسلامی‌حضور داشت، طی سخنانی اظهار کرد: سازمان در طول دو-سه سال اخیر از نظر محتوایی جریانی را در ایام دهه فجر پیگیری کرد به این معنا که کاروانی که انقلاب اسلامی‌در مسیر تاریخ به عنوان قیام یک قوم ایجاد کرد نقطه عطفی به نام دهه فجر داشت که تبلور این قیام بود، در واقع این قیام آخرین قیام قبل از ظهور است و قرار است که در این آخرین پیچ تاریخ برنامه‌هایی داشته باشیم  که طی آن مفاهیم و ارزش‌های انقلاب اسلامی‌در قالب‌های موضوعی مختلف بر محور تولید محتوا ارائه شود. قائم مقام معاون فرهنگی سازمان تبلیغات اسلامی‌ادامه داد: مساجد اهمیت ویژه ای در فعالیت‌های سازمان دارند و از آنجایی که محور مقاومت در جریان شکل گیری انقلاب اسلامی‌بودند بنابراین در این ایام کار ویژه‌های مختلفی ارائه شد که به صورت ایده و پیشنهاد به ویژه برای ائمه جماعات مطرح شد. وی افزود: برگزاری راهپیمایی‌های محدود با رعایت پروتکل‌های بهداشتی در سطح محلات، از جمله دیگر اقداماتی است که به همت سازمان تبلیغات اسلامی‌با محوریت مساجد طراحی شده است که در صورت تایید ستاد مبارزه با کرونا برگزار می‌شود. میرمحمدیان، گفت: با توجه به تقارن ولادت حضرت زهرا(س) و دهه فجر بحث برگزاری جلسات دعا و توسل در مساجد نیز از دیگر برنامه‌ها است که در این راستا تیمی‌از طلاب به منظور اعزام به مساجد آماده هستند تا علاوه بر تحقق موارد فوق نسبت به برگزاری جلسات تبیینی با محور بیانیه گام دوم انقلاب اقدام کنند که این مهم در صورتی که شرایط اجازه دهد انجام می‌شود.   مرکز رسیدگی به امور مساجد    در ادامه این نشست، بهزاد مقیسه نماینده مرکز رسیدگی به امور مساجد با اشاره به برنامه‌های این مرکز در ایام الله دهه فجر گفت: برگزاری سلسله جشن‌های انقلاب با رعایت پروتکل‌های بهداشتی، پخش سرود در روز ۱۲ بهمن همزمان با ساعت ورود امام خمینی(ره)، اجرای سرود و جشن شب ۲۲ بهمن همراه با تکبیر ساعت ۲۱ و نورافشانی، از جمله فعالیت‌های مرکز رسیدگی به امور مساجد محسوب می‌شود. وی ادامه داد: همچنین در روز ۲۲ بهمن در سطح محلات استان تهران و شهرستان‌ها، ۵۳۰ مسجد به عنوان مساجد معین انتخاب شدند تا در نقطه‌ای از محلات که پر تردد هستند مراسمی‌داشته باشند، همچنین روز ولادت حضرت زهرا(س) نیز برنامه تقدیر از بانوان انقلابی که در دوران انقلاب اسلامی‌نقش آ،رین بودند همچنین بانوانی که در دوران کرونا به شکل جهادی فعالیت کرده و به مقابله با شیوع کرونا پرداختند. مقیسه، برگزاری مسابقات متعدد ویژه گروه سنی کودک، نوجوان، برگزاری نمایشگاه پوستر ایران قوی، انتشار محتوای مرتبط با دهه فجر، مراسم عطرافشانی و غبارروبی قبور شهدا، تدوام رزمایش همدلی و همچنین پررنگ شدن فعالیت مساجدی که خدمات اجتماعی نظیر درمانگاه و صندوق قرض الحسنه از دیگر اقدامات مرکز رسیدگی به امور مساجد در ایام الله دهه فجر مسحوب می‌شود‌. ستاد اقامه نماز در بخش دیگری از نشست کارگروه مساجد دهه فجر حامد صالحی مدیر روابط عمومی‌ستاد اقامه نماز، با اشاره به فعالیت‌های پیش‌بینی شده ستاد در راستای گرامیداشت چهل و دومین سالگرد انقلاب اسلامی‌اظهار کرد: تشکیل شورای مناطق و ابلاغ ۵۰۰ برنامه به مراکز استان‌ها با محور این ایام از جمله اقداماتی است که تاکنون به همت ستاد اقامه نماز شکل گرفت است، همچنین شورا ۱۷۰ برنامه مصوب و تامیین اعتبار کرده است که بسیاری از آنها در حال برگزاری هستند هرچند که امسال به دلیل شرایط کرونایی ۹۰ درصد برنامه‌ها با اتکا به فضای مجازی شکل گرفنتد. وی ادامه داد: اکران مستند «ماح» که با محور مسجد طراز اسلامی‌به همت مسجد امام حسین(ع) جهرم تهیه و تولید شده است از دیگر فعالیت‌های ستاد اقامه نماز در این ایام است، ضمن آنکه برگزاری مسابقات کتابخوانی، وبلاگ نویسی، پیامکی و...، پخش پیام حجت الاسلام و المسلمین قرائتی، موشن گرافی با موضوع تاثیر معنویت در انقلاب اسلامی، دیگر برنامه‌های ستاد اقامه نماز در چهل و دومین سال پیروزی انقلاب اسلامی‌را شکل می‌دهد. ستاد هماهنگی کانون‌های فرهنگی هنری مساجد کشور سعید سعادتی در این نشست طی سخنانی اظهار کرد: از جمله دغدغه‌های ستاد هماهنگی کانون‌های فرهنگی هنری مساجد، عمق بخشی به ارتباط نسل امروز و به ویژه متولدین دهه‌های ۸۰ و ۹۰با اصول و پیام انقلاب اسلامی‌است که در این راستا اتاق فکرهای متعدد شکل گرفته و در نهایت قالب طرح ملی ایران قوی متبلور شد که این طرح از هفته دفاع مقدس کلید خورده و تا ۲۲ بهمن همزمان با سالگرد پیروزی انقلاب اسلامی‌ادامه دارد. معاون فرهنگی هنری ستاد فهما ادامه داد: تعداد ۲۵ هزار ۹۳۹ مرکز یا همان کانون فرهنگی هنری در قالب ۴۰ عنوان موضوع و برنامه و ۱۲ رواق درطرح ملی ایران قوی شرکت کردند و تاکنون ۴۰۰ هزار نفر با کد ملی در سامانه بچه‌های مسجد در راستای شرکت در این طرح ثبت اطلاعات و فعالیت‌های خود را داشتند. وی گفت: از این میان حدود ۷۲ هزار و ۸۵۲ نفر در بخش کتاب و کتاب خوانی، ۱۴۹ هزار و ۱۴۸ نفر در بخش آموزش و پرورش و مباحث معرف تافزایی، ۱۶ هزار و ۲۹۱ اثر هنری در قالب فیلم، نمایش، سرود، ۳۶۷۲ طرح و ایده که به عنوان اصلی‌ترین برنامه‌های ستاد فهما محسوب می‌شوند، از جمله فعالیت‌هایی است که تاکنون در این عرصه به ثبت رسیده است ضمن اینکه حضور ۱۲۳۸ رابط فهما در سطح محلات به منظور تقویت فعالیت‌ها حضور داشته و پیگیر برنامه‌های کانون‌ها هستند، همچنین ۵۰۰ نفر در سطح کشور و ۶۷ نفر کارشناس در مرکز استان تهران نیز آثار را ارزیابی می‌کنند. سعادتی در ادامه به داوران حاضر در طرح ملی ایران قوی اشاره کرد و گفت: به منظور ارزیابی آثار از افراد شاخص در هر رشته بهره مند شدیم که از جمله آنها می‌توان به حضور «محمد اصفهانی» و «محمد گلریز» به عنوان داور بخش سرود، «فرهاد قائمیان» به عنوان داور بخش فیلم اشاره داشت. معاون فرهنگی هنری ستاد هماهنگی کانون‌های مساجد گفت: علاوه بر این اجرای سرود ۴۰ هزار نفری ویژه ایام الله دهه فجر در ۴۰۰ نقطه از دیگر اقدامات ستاد فهما در بازه زمانی ۱۲ تا ۲۲ بهمن محسوب می‌شود. همچنین اکران مستند ماح که از سوی کانون فرهنگی هنری «دوستان آسمانی» مسجد امام حسین(ع) شهرستان جهرم تولید شده از دیگر فعالیت‌هایی است که ویژه این ایام تهیه شده است. سازمان اوقاف و امور خیریه در بخش دیگری از این نشست، جواد خلفی با بیان اینکه سازمان اوقاف و امور خیریه، به منظور بزرگداشت ایام الله دهه فجر شیوه نامه ای را با محور این ایام، ولادت حضرت زهرا(س)، ولادت امام خمینی(ره) طراحی شده است. وی ادامه داد: راه‌اندازی کاروان انقلاب با اجرای سرودهای انقلابی، اعزام مبلغ، تولید محتوا در فضای مجازی از جمله در سایت «راسخون»،عطرافشانی بقاع متبرکه و قبور شهدا، برگزاری مسابقه با محور شاخص‌های مکتب سردار سلیمانی و همچنین مسابقه دلنوشته به سردار سلیمانی از دیگر این اقدامات است.   شبکه قرآن و معارف سیما در ادامه محمدرضا خالقی با اشاره به برنامه‌های شبکه قرآن و معارف سیما در ایام پیروزی انقلاب اسلامی‌گفت: پخش مستند از انقلاب اسلامی، برنامه آیه‌های انقلاب، پوشش و انعکاس محافل دستگاه‌ها و نهادهای مختلفی که ویژه این ایام برنامه دارند، محافل کاوران قرآنی انقلاب که چند سالی است که از رسانه ملی پخش می‌شود امسال نیز برقرار بوده و تا ۲۲ بهمن ادامه دارد. وی گفت: همچنین روز ۲۲ بهمن شبکه قرآن و معارف سیما از صبح برنامه‌های ویژه دارد و از سطح استان‌ها نیز برنامه‌های مختلف مرتبط با این ایام و با محور موضوعی شبکه منعکس می‌شود. خالقی همچنین از آمادگی این شبکه به منظور اطلاع رسانی و انعکاس فعالیت‌های نهادها و دستگاه‌ها در ایام الله دهه فجر خبر داد.   ستاد امر به معروف و نهی از منکر در ادامه این نشست محسن یوسفی با بیان اینکه ستاد امر به معروف و نهی از منکر، در رویکرد جدید خود نسبت به فعالیت‌ها و پیرو مباحث آیت‌الله صدیقی عرصه‌های اجتماعی را در فعالیت خود گسترش داده است، سابق بر این عموم فعالیت‌های ستاد بر محور عفاف و حجاب بود اما با توجه به حساسیت این عرصه معاونت اجتماعی و مطالبه‌گری شکل گرفت که این مهم مورد تاکید مقام معظم رهبری بود، در این میان با توجه به اینکه مساجد پایگاه بسیاری از فعالیت‌های اجتماعی است، در نتیجه طرح «هر مسجد، یک گروه جهادی» راه اندازی شد. سازمان فرهنگی هنری شهرداری تهران بخش دیگری از این نشست اختصاص به گزارش فعالیت‌های سازمان فرهنگی هنری شهرداری تهران در ایام الله دهه فجر داشت. «سید مصطفی کاشفی» در این رابطه اظهار کرد: سازمان بسته ای با عنوان «آینده روشن» طراحی کرده است که در سطح شهر تهران اجرایی می‌شود، این بسته شامل برنامه‌های مختلفی با چند هدف محوری می‌شود که از جمله آنها می‌توان به افزایش آگاهی تاریخی مردم نسبت به انقلاب اسلامی‌اشاره داشت که با رویکرد فضای مجازی ارائه شده است. وی ادامه داد: برگزاری جشنواره «سه رنگ سربلندی» از دیگر اقدامات سازمان فرهنگی هنری شهرداری تهران محسوب می‌شود که ویژه مخاطب کودک و نوجوان با مجور پرچم سه رنگ جمهوری اسلامی‌ایران طراحی شده است، همچنین پویش «متا» (مدیر تراز انقلاب اسلامی» با هدف شناسایی گفتمان مدیریت جهادی از دیگر فعالیت‌های سازمان در این ایام محسوب می‌شود. کاشفی حرکت اتوبوس «بچه‌های ایران» با محور ارائه برنامه‌های فرح بخش با محور روایت انقلاب اسلامی‌ویژه گروه سنی کودک و نوجوان، اجرا و تهیه برنامه «روایت انقلاب» در گلزار شهدا و فرهنگسرای رضوان، راه اندازی کمپین «آینده روشن» با محور نگارش نامه به رهبر معظم انقلاب با محور موضوعی تبیین نقش خود در انقلاب اسلامی‌و بیانیه گام دوم انقلاب، را از دیگر برنامه‌های این سازمان برشمرد. وزارت جهاد کشاورزی در بخش دیگری از این نشست «سید حسین فدایی» با اشاره به برنامه‌های وزارت جهاد کشاورزی در ایام الله دهه فجر گفت: برگزاری مسابقات متعدد فرهنگی در سطح محلات، مسابقات قران، ارائه خدمات پزشکی، ارائه خدمات به عشایر به ویژه در حوزه دام و طیور و دامپزشکی، افتتاح پروژه‌های عمرانی از جمله برنامه‌های این وزارت خانه در ایام پیروزی انقلاب اسلامی‌است. سازمان فرهنگ و ارتباطات اسلامی حجت الاسلام مهدی تسخیری در این نشست با بیان اینکه عمده فعالیت‌های این سازمان در محور اهل بیتی، تقریب، ادیان و فرهنگ عامه برگزار می‌شود، گفت:  ما در حوزه‌های مختلف از جمله اروپا، شرق و غرب آسیا، برنامه داریم و سعی می‌کنیم از فعالیت‌های مساجد در این عرصه پشتیبانی داشته باشیم. وی برگزاری مسابقه از کتاب «رفیق خوشبخت ما» را از دیگر برنامه‌هایی دانست که در سطح کشورهای مختلف برگزار می‌شود. رئیس مرکز گفت وگوی ادیان سازمان فرهنگ و ارتباطات اسلامی‌ادامه داد: همچنین بزرگداشت، تبیین و معرفی شخصیت شهید حاج قاسم سلیمانی از برنامه‌های ما در دهه فجر انقلاب است که در مجموع بیش از 800 برنامه در دهه فجر برگزار می‌کنیم. سازمان بسیج مساجد و محلات در ادامه «جعفر جلالی» طی سخنانی با اشاره به سلسله برنامه‌ها و فعالیت‌های سازمان بسیج گفت:همه پایگاه‌های مقاومت بسیج در سراسر کشور برنامه خواهند داشت که  از جمله آنها می‌توان به رژه‌های خوردویی و موتوری اشاره داشت، ضمن اینکه امسال با توجه به شرایط ویژه ای که به سبب شیوع کرونا با آن مواجه هستیم بسیاری از برنامه‌ها در بستر فضای مجازی برگزار می‌شود. وی ادامه داد: فضاسازی محیطی را بسیار جدی گرفته ایم و تداوم و توسعه خدمت خالصانه و مومنانه در قالب طرح شهید سلیمانی را بسیجیان در سراسر کشور با جدیت دنبال می‌کنند. مجمع جهانی اهل بیت در ادامه این نشست «محمد مهدوی منش» با اشاره به برنامه‌های مجمع جهانی اهل بیت در بیش از 100 کشور جهان اظهار کرد:شخصیت‌های فاخر و مبلغان برجسته ای در این کشورها با مراکز مجمع جهانی اهل بیت (ع) در ارتباط هستند که از این رهگذر تلاش می‌کنیم با برگزاری برنامه‌ها و فعالیت‌های متعدد جریان انقلاب اسلامی‌را در کشورهای دیگر زنده نگاه داریم چراکه اهمیت دارد که در گام دوم انقلاب، پیام‌های این حرکت عظیم در عرصه‌های مختلف بین المللی مطرح شود. مجمع جهانی تقریب مذاهب اسلامی در ادامه «روح اله ملکی» طی سخنانی با بیان اینکه بحث تقریب و وحدت در مناطق مختلف کشور به ویژه اهل سنت از اولویت‌های مجمع تقریب مذاهب اسلامی‌است، گفت: بسیاری از شخصیت‌های این عرصه در دوره شیوع ویروس کرونا جان باختند که مراسم تشییع آنها و همچنین برگزاری وبینار تکریم علما و ائمه جماعات مساجد در مناطق اهل‌سنت از جمله در چهار منطقه کردستان، خوزستان، سیستان و بلوچستان و کرمانشاه از برنامه‌های مجمع تقریب اسلامی‌در کارگروه ستاد بزرگداشت دهه فجر انقلاب اسلامی‌است. وی ادامه داد: تقدیر از خانواده شهدای اهل سنت کار دیگر این مجمع و مراکز استانی آن در ایام الله دهه فجر است، از سوی دیگر کارگروهی مشترک برای تربیت سفیران تقریب با حضور علمای برجسته اهل سنت و شیعه تشکیل دادیم که خروجی آن در دهه فجر رسانه ای و اعلام می‌شود، گفت: راه اندازی کمپین با مشارکت علمای اهل سنت در محکومیت ترور ناجوانمردانه و نابخردانه دانشمندان هسته ای کشورمان برنامه دیگر مجمع تقریب مذهب اسلامی‌است. فارس به مناسبت چهل و دومین سالگرد پیروزی انقلاب اسلامی، مطالب دیگری هم دارد که می‌توانید با کلیک روی کلیدواژه فجر ۴۲ آن را در صفحات مختلف دنبال کنید. انتهای پیام/",
    "label": "فرهنگ"
  },
  {
    "text": "عنوان: افتتاح حساب با اپلیکیشن گردش پی و تحویل رایگان\nخلاصه: با استفاده از قابلیت‌های اپلیکیشن گردش پی و ورود به بخش شباهنگ بانک گردشگری، می توانید در چند ثانیه نسبت به افتتاح حساب غیرحضوری(آنلاین) اقدام کنید.\nمتن: \"گردش‌پی\"، اپلیکیشنی هوشمند است که بواسطه \"شباهنگ\" بانک گردشگری، امکان احراز هویت و افتتاح سپرده کاملا آنلاین در بانک گردشگری را بدون حضور در شعبه ، در کمترین زمان برای شما فراهم می کند. شما می‌توانید پس از نصب اپلیکیشن \"گردش‌پی\" با ورود به بخش \"شباهنگ\" پس از احراز هویت ، سپرده مورد نظر خود را ایجاد کنید . همچنین امکان درخواست صدور کارت و کاربری اینترنت بانک و موبایل بانک برای شما فراهم بوده و کارت و کاربری‌های مذکور پس از احراز هویت ، در محل اعلامی شما به صورت رایگان تحویل می شود. به گزارش روابط عمومی بانک گردشگری، از زمان اجرایی شدن گشایش حساب غیرحضوری این بانک، شمار زیادی  از مردم و همچنین هواداران پرسپولیس موفق به ثبت نام شدند که استعلام بسیاری از آنان موفقیت آمیز بوده است. موارد ثبت شده شامل مشتریان جدید، حساب هواداری، حساب کوتاه مدت، حساب قرض الحسنه، درخواست صدور کارت، درخواست اینترنت بانک و همچنین درخواست اینترنت موبایل بانک بوده است. با توجه به استقبال مردم از خدمت جدید بانک گردشگری، متقاضیان در استان‌های کشور می‌توانند با دانلود کردن اپلیکیشن مذکور در نزدیکترین شهر یا استان به محل سکونت خود نسبت به افتتاح حساب آنلاین اقدام کنند. این گزارش حاکیست: همچنین می‌توان به طور مستقیم از طریق آدرس shabahang.tourism-bank.com نسبت به افتتاح حساب آنلاین اقدام کرد. گردش‌پی، اپلیکیشنی رایگان است که امکان استفاده از خدمات بانکی و پرداختی را برای همه کاربران فراهم کرده و امکان افتتاح حساب آنلاین در بانک و نسخه وب اپلیکیشن برای تمامی گوشی‌های هوشمند و IOS ، به صورت غیر حضوری را فراهم کرده است.  ",
    "label": "اقتصادی"
  },
  {
    "text": "عنوان: نسل بهبود یافته آریسان در ایران خودرو خراسان تولید می‌شود\nخلاصه: پروژه ایجاد خط تولید نسل جدید وانت آریسان با موتور دوگانه سوز XU7 ارتقا یافته، در شرکت ایران خودرو خراسان آغاز شد.\nمتن: اخبار شرکتها؛ ایکوپرس-مدیرعامل شرکت ایران خودرو خراسان، با اعلام خبر آغاز پروژه راه‌اندازی خط تولید وانت آریسان بهبود یافته، در این شرکت، گفت: گروه صنعتی ایران خودرو به‌منظور حفظ سهم بازار در حوزه خودروهای کار، پروژه ایجاد خط تولید سالانه ۳۰ هزار دستگاه نسل بهبود یافته وانت آریسان را در شرکت ایران خودرو خراسان آغاز کرده است. به گزارش روابط عمومی شرکت ایران خودرو خراسان، بیژن زاهدی فرد افزود: ایران خودرو خراسان براساس راهبردهای تعیین شده در حوزه تولید و توسعه سبد محصولات، از ابتدای اردیبهشت ماه برای راه اندازی خط تولید نسل جدید وانت آریسان اقدام کرده است. این امر علاوه بر حفظ و توسعه سهم گروه صنعتی ایران خودرو در بازار خودروهای کار، سبب ایجاد تولید پایدار در شرکت ایران خودرو خراسان و حفظ و توسعه اشتغال در سطح استان نیز می‌شود. مدیرعامل ایران خودرو خراسان در خصوص تغییرات این خودرو نسبت به نسل قبلی گفت: این محصول که در ایران خودرو خراسان تولید خواهد شد، به موتور دوگانه سوز XU7 ارتقا یافته، مجهز شده که نیروی محرکه آن به چرخ های جلو منتقل می‌شود. زاهدی فرد ادامه داد: با تغییراتی که در بدنه این خودرو انجام شده، ظرفیت تاب آوری آن تا هزار کیلو گرم و بار مجاز برای حمل به بیش از ۶۰۰ کیلوگرم رسیده است. این خودرو به مخزن سوخت  ۷۵ لیتری گاز CNG تجهیز شده و برای افزایش ایمنی و گنجایش بیشتر مخزن سوخت بنزین با ظرفیت ۴۰ لیتر به همراه زاپاس‌بند به زیر بدنه منتقل شده است. وی درباره کیفیت نسل جدید وانت آریسان، گفت: این خودرو شرایط احراز سطح آلایندگی استاندارد یورو پنج را داراست و تولید آن با دو ستاره کیفی آغاز می شود و با برنامه ریزی های انجام شده کیفیت آن تا سطح سه ستاره کیفی ارتقا خواهد یافت. وی در مورد زمان آغاز و روند تولید این محصول در ایران خودرو خراسان گفت: پروژه ایجاد خط بدنه‌سازی از ابتدای اردیبهشت ماه آغاز شده و هم‌زمان، اقدامات لازم در سالن های بدنه، رنگ و مونتاژ برای تولید انبوه این محصول در حال انجام است. بر اساس برنامه ریزی های انجام شده در اوایل مهرماه امسال تولید این محصول در ایران خودرو خراسان آغاز و تا پایان سال پنج هزار دستگاه از آن روانه بازار خواهد شد. انتهای پیام/ب",
    "label": "اقتصادی"
  },
  {
    "text": "عنوان: «مردگان باغ سبز» به صربستان رفتند\nخلاصه: طی قراردادی، حق انحصاری ترجمه و نشر کتاب «مردگان باغ سبز» از نشر افق به انتشارات اسلوژبنی گلاسینک صربستان واگذارشد.\nمتن: به گزارش خبرنگار کتاب و ادبیات خبرگزاری فارس، طی قراردادی، حق انحصاری ترجمه و نشر کتاب «مردگان باغ سبز» از نشر افق به انتشارات اسلوژبنی گلاسینک صربستان واگذار شد. کتاب «مردگان باغ سبز» به نویسندگی محمدرضا بایرامی، به همت رایزنی فرهنگی ایران و با نمایندگی آژانس ادبی دایره‌ مینا به زبان صربی منتشر خواهد شد. کتاب بایرامی آینه‌ای از تحولات سه نسل از یک خانواده در بستری از حوادث تاریخی هم‌زمان با انتخابات دوره پانزدهم مجلس است. نویسنده می‌کوشد تا با روایت دو داستان موازی، رخدادهای مربوط به آذربایجان در دوره پهلوی و مبارزه‌ قشون شاه و حزب توده بر سر این خطه را به تصویر بکشد؛ از جنایت‌ها و کینه‌جویی‌های بی‌پایان بشری بگوید و به ترسیم سرنوشت آدم‌های معمولی که دستخوش این بدخویی‌ها می‌شود بپردازد. این کتاب که پیش‌تر به زبان‌های روسی و آذری نیز ترجمه شده، توانسته با اقبال خوبی در کشورهای روسیه و آذربایجان مواجه شود. «مردگان باغ سبز» پس از انتشار در کشور روسیه، در سال ۲۰۱۴ موفق به دریافت جایزه اوراسیا شد و به عنوان یکی از ۱۰ اثر برگزیده بیست و هفتمین نمایشگاه بین‌المللی کتاب مسکو نیز معرفی شد. حالا آژانس‌ ادبی دایره مینا با کمک رایزن فرهنگی ایران در بلگراد، حق انحصاری ترجمه و فروش این کتاب به یک ناشر معتبر صربستانی واگذار می‌‌کند. از‌ آنجا که در سراسر دنیا، تبادل حق نشر و ترجمه از ارکان اصلی تبادل فرهنگی به شمار می‌آید، امید می‌رود که انتشار «مردگان باغ سبز» در کشور صربستان به ایجاد شناخت بیشتر از فرهنگ و پیشینه تاریخی ایران در این کشور و در نتیجه توسعه هرچه بیشتر روابط فرهنگی میان دو کشور کمک کند. انتهای پیام/",
    "label": "فرهنگ"
  },
  {
    "text": "عنوان: باباخانی: شورای شبکه هیأت مهمترین مرکز مردمی حل مشکلات در استان‌ها می‌شود\nخلاصه: حجت‌الاسلام باباخانی  در اولین نشست دبیران استانی شورای هماهنگی شبکه‌های هیأت و تشکل‌های دینی کشور در مشهد گفت: این شبکه در استان‌ها باید تبدیل به مهم‌ترین مرکز مردمی در حل مسائل و معضلات هر استان شود.\nمتن: به گزارش خبرنگار حوزه مسجد و هیأت خبرگزاری فارس، اولین نشست دبیران استانی شورای هماهنگی شبکه‌های هیأت و تشکل‌های دینی کشور در شهر مقدس مشهد و در جوار ملکوتی آستان حضرت علی بن موسی الرضا (ع) از صبح امروز چهارشنبه ۲۲ دی‌ماه با حضور حجت‌الاسلام مجید باباخانی مدیر سازمان هیأت و تشکل‌های دینی، معاونین سازمان و دبیران استانی آغاز شده است.  حجت‌الاسلام مجید باباخانی مدیر سازمان هیأت و تشکل‌های دینی در ابتدای این جلسه ضمن بیان وضعیت موجود شبکه‌های هیأت در کشور گفت: هیأت‌ها ظرفیت بالایی در حل مشکلات جامعه و کشور دارند و به‌عنوان مردمی‌ترین نهاد اجتماعی و فرهنگی با ارتباط عمیق و دوسویه بین مردم و هیأت‌ها و بالفعل شدن ظرفیت‌های آشکار و نهانشان، به همراه تشکل‌های دینی و مردمی می‌توانند همانطور که پیش از این در تاریخ دیدیم در حل مشکلات کشور کمک‌کننده باشند. مردمی‌شدن عرصه تبلیغ دین و عمومیت دادن فرهنگ راه‌حل مسائل فرهنگی و اجتماعی وی ضمن اشاره به اینکه شبکه‌های هیأت باید در همه استان‌ها فعال شوند ادامه داد: حل مسائل فرهنگی و اجتماعی در کشور جزء از طریق مردمی‌شدن عرصه تبلیغ دین و عمومیت دادن فرهنگ به دست نمی‌‌آید و همانطور که ذکر شد این مهم را می‌توان با ایجاد شبکه‌های هیأت در همه استان‌ها پیش بُرد و با تجمیع توان این مراکز ضمن هم‌افزایی در اقدامات مشترک، شاهد تاثیرگذاری بیشتر آن‌ها باشیم. شورای شبکه هیأت مهمترین مرکز مردمی حل مشکلات می‌شوند باباخانی در ادامه با تشریح سند سازمان هیأت و تشکل‌های دینی افزود: راهبری هوشمند نهاد اجتماعی هیأت به‌عنوان همگانی‌ترین هویت تبلیغی دردسترس در کنار تعالی و رشد نسل‌تازه مدیران فرهنگی در موضوع هیأت و تشکل‌های دینی از اصلی‌ترین ماموریت‌های این سازمان است که ذیل این موضوع، دبیران شورای شبکه هیأت در استان‌ها باید تبدیل به مهم‌ترین مرکز مردمی در حل مسائل و معضلات هر استان شود.  در ادامه سید صادق هاشمی دبیر شورای شبکه هیأت با بیان وظایف دبیران استان‌ها به تشریح حدود فعالیت آن‌ها پرداخت و همچنین حجت‌الاسلام وافی طی سخنانی اهمیت این موضوع را برای حاضران توضیح داد. نشست دبیران استانی شورای هماهنگی شبکه هیأت طی دو جلسه در صبح و عصر فردا ۲۳ دی‌ماه ادامه خواهد داشت. انتهای پیام/",
    "label": "فرهنگ"
  },
  {
    "text": "عنوان: مجیدی: در هر دو نیمه از نساجی بهتر بودیم/ نبود تماشاگران در بازی های استقلال شانس بد من است\nخلاصه: سرمربی تیم فوتبال استقلال گفت: خیلی دوست داشتم بر سر مزار آقای نادر دست نشان حاضر شویم ولی به خاطر اتفاقات شب گذشته نشد ولی مطمئنا من و بازیکنان بر سر مزار او حاضر خواهیم شد.\nمتن: به گزارش خبرنگار ورزشی خبرگزاری فارس، فرهاد مجیدی در نشست خبری بعد از دیدار نساجی و استقلال اظهار داشت: قبل از اینکه بخواهم در مورد بازی صحبت کنم باید بگویم خیلی خوشحالم که در شهر قائمشهر حضور پیدا کردم. مردم این شهر بسیار خوب و با محبت هستند. وی افزود: ما بازی خوبی انجام دادمیم، هر دو تیم خوب کار کردند و ما در هر دو نیمه تیم برتر زمین بودیم. خوبشختانه 3 گل زدیم اگرچه نساجی هم تیم خوبی بود و جوانان خوبی داشت. خوشحالم که این تیم در لیگ برتر باقی ماند و امیدوارم در فصل جدید یک ورزشگاه و زمین خوب برای نساجی تهیه شود تا این تیم از بازی های خانگی نهایت استفاده را ببرد. سرمربی تیم استقلال در خصوی اینکه تیمش در چند سال اخیر همیشه با مشکل مدیریتی مواجه بوده و چرا در این باشگاه دلش برای این تیم نمی سوزد گفت: اگر در مورد بازی سوالی دارید در خدمت شما هستم. وی تاکید کرد:ما شب گذشته دیر وقت به قائمشهر رسیدیم، خیلی دوست داشتم که بر سر مزار آقای نادر دست نشان حاضر شویم ولی دوبباره به خانواده او تسلینت می گویم. فردا فرزاد به نمایندگی از ما و بازیکنان بر سر مزار آقای دست نشان حاضر خواهد شد. مجیدی در خصوص اینکه دیدگاهش در مورد نساجی چیست گفت: این موضوع نه تنها برای نساجی بلکه برای همه است. هر تیمی با حضور تماشاشاگرانش انگیزه پیدا می کند. در استقلال هم از زمانی که من آمدم نتوانستیم در حضور تماشاگران بازی کنیم.برای همه تیم ها تماشاگر یک امتیاز مثبت است. یکی از بهترین طرفداران که در عمرم دیدم طرفداران نساجی هستند. نساجی یک تیم ریشه دار  و مردمی است البته این تیم باید تقویت شود؛ هر چند می دانم آقای حدادیان زحمات زیادی کشیده و این تیم را ساپورت کرده است. در مجموع امیدوارم دارای یک ورزشگاه و چمن خوب در حد تیم های لیگ برتر شود. شود. ",
    "label": "ورزشی"
  },
  {
    "text": "عنوان: حمایت از بازی‌های برتر موبایلی ایرانی و کمک به انتخاب مخاطبان\nخلاصه: پویش نوروزی «بازینو» با شعار «سال نو، بازی نو» برای نخستین‌بار به همت بنیاد ملی بازی‌های رایانه‌ای و با هدف حمایت از بازی‌های موبایلی برتر ایرانی کار خود را از اول فروردین 1400 آغاز می‌کند و کاربران با نصب و انجام این بازی‌ها علاوه بر شرکت در یک فضای رقابتی، شانس دریافت جوایز ویژه‌ای را که برای آن در نظر گرفته شده را نیز خواهند داشت.\nمتن: به گزارش خبرگزاری فارس، سید صادق پژمان مدیرعامل بنیاد ملی بازی‌های رایانه‌ای با اشاره به اینکه در این پویش نوروزی 25 بازی پرطرفدار به کاربران معرفی می‌شوند، گفت: در پویش نوروزی «بازینو» که تا 20 فروردین ادامه خواهد داشت، بازی‌های موبایلی منتخب ایرانی به طور گسترده از طریق بستر دیجیتال در معرض انتخاب کاربران در سراسر ایران قرار گرفته تا آنها بتوانند به سادگی این بازی‌ها را نصب کرده و از طریق تلفن همراه به دو صورت انفرادی و گروهی در ایام تعطیلات نوروز این بازی‌ها را انجام دهند و لذت حضور در یک فضای رقابتی سالم از طریق بازی را تجربه کنند. مدیرعامل بنیاد ملی بازی‌های رایانه‌ای افزود: در تعطیلات نوروزی سال 1400 نیز مانند سال 1399 به‌دلیل شرایط شیوع ویروس کرونا مجبور به رعایت دستورالعمل‌های ستاد ملی مبارزه با کرونا و پرهیز از سفر و ماندن درخانه جهت قطع زنجیره انتقال کرونا هستیم. از طرفی تجربه یک سال اخیر نشان داد که استقبال ازانجام بازی در میان مردم بسیار بیشتر از گذشته شده است. وی ادامه داد: آمارها نشان می‌دهد که بازار بازی‌های موبایل در دنیا در دوران شیوع کرونا همزمان با افزایش میزان استفاده‌ مصرف‌کننده‌ها، با رشد بیش از ۷۷ میلیارد دلاری درآمد در سال 2020 مواجه شده است. در پژوهش مرکز تحقیقات بازی‌های دیجیتال (دایرِک) نیز که به بررسی وضعیت شرکت‌های بازی‌سازی ایران در شرایط شیوع ویروس کرونا پرداخته شده، تعداد نصب بازی‌ها توسط کاربران در مجموع 59 درصد افزایش یافته است. از این رو بنیاد ملی بازی‌های رایانه‌ای با رویکرد غنی سازی اوقات فراغت خانواده‌ها در ایام تعطیلات نوروز و از سوی دیگر حمایت از کسب وکار بازی‌سازان ایرانی و رونق تولید داخلی سازوکار اجرای این پویش نوروزی را طراحی کرده است. پژمان گفت: بازی‌های شرکت‌کننده در این پویش جزء بازی‌های باکیفیت ایرانی هستند و تلاش ما این است که با معرفی این بازی‌ها و بازی‌سازان آنها،  انگیزه‌های تولید بازی‌های بیشتر را در آنها تقویت کنیم. مدیرعامل بنیاد تصریح کرد: در طراحی این پویش از ابزارهای بازاریابی دیجیتال حوزه بازی استفاده شده است تا کسانی‌که کاربر اپلیکیشن‌های موبایلی و رسانه‌های اجتماعی هستند، از تبلیغات معرفی بازی‌ها در این بسترهای تعاملی استفاده ‌کنند. همچنین کاربران شبکه‌های اجتماعی از طریق این شبکه‌ها با بازی‌های این پویش آشنا می‌شوند و امکان دسترسی و نصب بازی‌ها برایشان فراهم است. وی با اشاره به طراحی سایت پویش بازینو با عنوان «bazino1400.ir» که کار خود را چند روز قبل از شروع پویش آغاز می‌کند، افزود: کاربران از طریق این سایت می‌توانند به بازی‌های این پویش دسترسی داشته باشند و آنها را دانلود کنند. مدیرعامل بنیاد همچنین گفت: 25 بازی در این پویش شرکت داده شده‌اند و نکته قابل اهمیت درباره این پویش این است که 8 بازی، بازی‌های جدیدی هستند که در بهمن و اسفند 1399 منتشر شده‌اند. سایر بازی‌ها جزء بازی‌های پرمخاطب و با نصب بالا هستند و به ‌تازگی به‌ روزرسانی شده‌اند. هدف ما این است که با این پویش کاربران بیشتری جذب این بازی‌های مناسب ایرانی شوند. وی در خصوص ژانر بازی‌های پویش بازینو نیز گفت: بازی‌هایی با سبک‌های متنوع و متناسب با سلایق مختلف کاربران اعم از ورزشی، کلماتی، پازل، استراتژی و رانندگی در این پویش شرکت کرده‌اند. از سویی دیگر امکان رقابت آنلاین در برخی از این بازی‌ها نیز وجود دارد و خانواده‌ها در فضایی خانوادگی و در شرایط کرونایی که مجبور به در خانه ماندن هستند، می‌توانند از رقابت آنلاین در این بازی‌ها لذت ببرند و در کنار هم سرگرم شوند. انتهای پیام/",
    "label": "تفریح و نشاط"
  },
  {
    "text": "عنوان: نیمار در المپیک توکیو شرکت می‌کند؟\nخلاصه: سرمربی تیم فوتبال المپیک برزیل خواستار حضور نیمار در بازی‌های توکیو شد.\nمتن: به گزارش خبرگزاری فارس، مسابقات فوتبال المپیک قرعه‌کشی شد که تیم برزیل با ساحل‌عاج، آلمان و عربستان در یک گروه قرار گرفته است. با توجه به فرصت سه ماهه که به این بازی‌ها باقی‌مانده، تیم ملی برزیل خواستار حضور نیمار در المپیک توکیو شد. آندره جاردین سرمربی تیم المپیک برزیل عنوان کرد که او نیمار ستاره فوتبال جهان را می‌خواهد اما این حضور سخت و دشوار خواهد بود. نیمار همراه با تیم ملی برزیل در المپیک ۲۰۱۶ موفق به کسب مدال طلا شد. انتهای پیام/",
    "label": "ورزشی"
  },
  {
    "text": "عنوان: دولت روحانی دو سوم آئین نامه‌های اجرایی قانون بودجه را تصویب نکرد\nخلاصه: مطابق بررسی های دیوان محاسبات کشور تعداد 39 حکم قانون بودجه امسال متضمن تدوین، تهیه، تصویب و ابلاغ آئین‌نامه، دستورالعمل، ترتیبات اجرائی و ... با مهلت مقرر تا پایان تیرماه بوده که بابت تعداد 26 فقره یعنی دو سوم این احکام، آئین نامه‌ها و دستورالعمل‌ها یا ترتیبات اجرائی مربوطه تا پایان تیرماه، تدوین و تصویب نگردیده است.\nمتن: به گزارش خبرنگار اقتصادی خبرگزاری فارس، دیوان محاسبات کشور در گزارشی با اشاره به اینکه بررسی و تهیه گزارش عملکرد تعداد 175 جزء، بند و تبصره از احکام مندرج در تبصره‌های قانون بودجه سال 1400 کشور با عطف نظر به مهلت‌های زمانی تعیین شده و ارتباط آنها با منابع بودجه عمومی دولت در دستور کار قرار گرفت، اعلام کرد: در محدوده رسیدگی‌ها، تعداد (60) حکم به صورت کامل اجرا شده، تعداد (55) حکم بصورت ناقص و تعداد (60) حکم اجراء نگردیده است.  در ادامه گزارش دیوان محاسبات کشور آمده است: در احکام منتخب، برای ارائه عملکرد در بازه زمانی این گزارش، تعداد 39 حکم متضمن تدوین، تهیه، تصویب و ابلاغ آئین‌نامه، دستورالعمل، ترتیبات اجرائی و ... با مهلت مقرر تا پایان تیرماه سال 1400 بوده، بر این اساس به‌رغم تأکید مقنن، بابت تعداد (26) فقره بند، جزء و تبصره، آئین نامه‌ها و دستورالعمل‌ها یا ترتیبات اجرائی مربوطه تا پایان تیرماه 1400 تدوین و تصویب نگردیده که جزئیات آن به شرح جدول ذیل می‌باشد:  انتهای پیام/",
    "label": "اقتصادی"
  },
  {
    "text": "عنوان: عباسپور قهرمان جهان را شکست داد/اعلام ترکیب نهایی کشتی فرنگی در نروژ\nخلاصه: با برگزاری مسابقه در وزن ۵۵ کیلوگرم کشتی فرنگی، ترکیب نهایی برای مسابقات جهانی مشخص شد.\nمتن: به گزارش خبرنگار ورزشی خبرگزاری فارس، مسابقه انتخابی درون اردویی کشتی فرنگی برای شرکت در مسابقات جهانی نروژ در وزن ۵۵ کیلوگرم بین سجاد عباسپور و امیررضا ده‌بزرگی قهرمان جوانان جهان برگزار شد تا تکلیف تنها وزن باقی‌مانده هم مشخص شود. براین اساس با توجه به ۲ مبارزه انجام شده و برد عباس‌پور، وی نفر اعزامی به مسابقات جهانی نروژ در وزن ۵۵ کیلوگرم خواهد بود. نتایج به شرح زیر است: کشتی اول: سجاد عباس‌پور ۳ - امیررضا ده‌بزرگی صفر کشتی دوم: سجاد عباس‌پور ۴ - امیررضا ده‌بزرگی یک اسامی کشتی‌گیران اعزامی به شرح زیر است: ۵۵ کیلوگرم: سجاد عباس‌پور ۶۰ کیلوگرم: مهرداد مردانی ۶۳کیلوگرم: میثم دلخانی ۶۷ کیلوگرم: محمدرضا گرایی ۷۲ کیلوگرم: محمدرضا مختاری ۷۷ کیلوگرم: محمد علی گرایی ۸۲ کیلوگرم: پژمان پشتام ۸۷ کیلوگرم: رامین طاهری ۹۷ کیلوگرم: محمدهادی ساروی ۱۳۰ کیلوگرم: امین میرزازاده انتهای پیام/",
    "label": "ورزشی"
  },
  {
    "text": "عنوان: اثر جدیدی از مرحوم سوسن طاقدیس در کتابفروشی‌ها\nخلاصه: سومین مجلد از کتاب «خدایا خدایا» اثر مرحومه سوسن طاقدیس برای مخاطبان کودک منتشر شد.\nمتن: به گزارش خبرگار کتاب و ادبیات خبرگزاری فارس، انتشارات کتاب نیستان سومین مجلد از کتاب «خدایا خدایا» اثر مرحومه سوسن طاقدیس را برای مخاطبان کودک منتشر کرد. بر اساس این گزارش، طاقدیس که از نویسندگان و شاعران نام آشنا و محبوب حوزه ادبیات کودک و نوجوان به شمار می‌رفت، در این کتاب با روایتی ماندگار از زبان کودکان و برای مخاطب کودک به بیان دعا و نیایش پرداخته است تا مخاطبانش بتوانند به قدر وسع و فهم خود از جهان و نظام‌های حاکم بر آن به شناسایی خداوند، نعمت‌ها و آفریده‌هایش دست پیدا کرده و در دایره ذهنی خود به شکر داشته‌ها، دانسته‌ها و نعمت‌های اعطا شده از طرف پروردگار خویش بپردازند. این کتاب هم‌چنین تلاشی است برای الهام بخشی به گروه مخاطبان کودک و نوجوان برای تمرین نگارش به سبک انشاء تا بتوانند جدای از تمرین ذهنی برای کشف پدیده‌ها و جهان هستی خود در بازخوانی و بازگویی آن‌‌ها برای مخاطبانی از جنس خود و بزرگتر از سن خود نیز تلاش کرده باشند. مخاطب مرجع این کتاب دانش‌آموزان کلاس‌های دوم و سوم و چهارم تعریف شده است و مولف عنوان کرده که جدای از موضوعات معنوی در نگارش این کتاب سعی داشته تا آن‌ها را به سمت شروع نوشتن و انشانویسی با نثر خود  هدایت کند. اما ماحصل کار او به چنان شیوایی دست پیدا کرده که در آن می‌توان تمرینی برای ارتباط کلامی با خداوند و کشف نام هستی را برای مخاطبانی در تمامی گروه‌های سنی کودک و نوجوان کشف و ارائه کرد. طاقدیس در بخشی از مقدمه خود در این اثر عنوان کرده است که با در نظر گرفتن میزان درک و تکامل احساسات کودکان و خردسالان و استفاده از شیوه آزمون و خطا سعی کرده تا به این مهم دست پیدا کند و تاکید دارد که این اتفاق نیازمند تلاش و همت جدی والدین و مربیان برای رسیدن به این مهم است. این کتاب در کتار متن خود از تصویرگری‌های سارا کثیری نیز بهره برده است. تصویرهای او با تکنیک آبرنگ و قالبی آمیخته از رویا و واقعیت سعی کرده تا آروزها، خیالات و دنیای کودکان را در قالب جان بخشیدن به المان‌های طبیعی و واقعی و تصویرکردن ذهنیات آن‌ها در قالب جان بخشی به اشیا، حیوانات و غیره به عرصه ظهور برساند. سوسن طاقدیس در روز جمعه، ۵ اردیبهشت ۱۳۹۹ در سن ۶۰ سالگی بر اثر بیماری قلبی درگذشت. وی به بیماری دیابت نیز مبتلا بود. پیکر وی در قطعه نام آوران بهشت زهرا به خاک سپرده شد. انتهای پیام/",
    "label": "فرهنگ"
  },
  {
    "text": "عنوان: استقبال موزه ویکتوریا و آلبرتِ لندن از نوروز با «سبزی پلو با ماهی»\nخلاصه: موزه ویکتوریا و آلبر­ت انگلیس با غذاهای ایرانی «سبزی پلو با ماهی» و «کوکوسبزی» به پیشواز نوروز رفت.\nمتن: فاطمه خوش‌نما: به گزارش خبرگزاری فارس،موزه ویکتوریا و آلبر­ت انگلیس با غذاهای ایرانی «سبزی پلو با ماهی» و «کوکوسبزی» به پیشواز نوروز رفت. این موزه که به اختصار V&A نامیده می‌شود، در شهر لندن واقع شده و یکی از ارزشمندترین و غنی‌ترین ذخایر هنری و فرهنگی جهان را با بیش از دو میلیون شیء در اختیار دارد؛ دارایی‌هایی با پنج‌هزار سال قدمت و از جنس سرامیک، شیشه، منسوجات، لباس، نقره، آهن‌آلات، جواهرات، مبلمان، اشیای قرون وسطایی، مجسمه، چاپ، نقاشی و عکس. موزه «ویکتوریا و آلبرت» حالا در آستانه آغاز سال نو و گشایش نمایشگاه «ایران حماسی»، ویدئویی از سبزی پلو با ماهی و کوکوسبزی، غذاهای سنتی ایران در مناسبت عید نوروز را به همراه تصاویری از شاهکارهای هنری ایران که در این موزه نگهداری می‌شود، منتشر کرده و به این دو پرسش که سال نو ایرانی چیست و چگونه جشن گرفته می‌شود، پاسخ داده است.  او برای مخاطبان این موزه با بیانی ساده، نوروز را که با فصل بهار آغاز می‌شود، ‌ معنی می‌کند و درباره غذاهای سنتی ایرانی مثل سبزی‌پلو با ماهی، کوکوسبزی و ماست و خیار که در نوروز تهیه می‌شود، توضیحاتی می‌دهد و از رسم مهمِ دید و بازدید، هدیه دادن به کودکان و جوانان، و پوشیدن لباس‌های رنگی و شاد در روز عید سخن می‌گوید.این موزه سراغ «سابرینا غیور»، سرآشپز و نویسنده ایرانی‌تبار اهل انگلیس رفته تا درباره این فستیوال بهاری پرجنب و جوش توضیحاتی دهد.  خانم غیور ابراز امیدواری می‌کند که این توضیحات پنجره‌ای کوچک از دنیای غنی فرهنگ، هنر و تاریخ ایران باشد که در این موزه نشانه‌هایی از آن را می‌توان مشاهده کرد و در ادامه دعوت می‌کند تا از نمایشگاه «Epic Iran» که در موزه ویکتوریا و آلبرت همزمان با نوروز باستانی برپا شده است، بازدید شود.  در وب‌سایت موزه ویکتوریا و آلبرت نیز درباره این نمایشگاه نوشته شده که تمدن بزرگ ایران هنوز برای بسیاری ناشناخته است و این نمایشگاه فرصتی است برای سفر به ایران باستان تا معاصر به همراه بیش از ۳۰۰ شیء نمایش داده‌شده از مجسمه‌ها، سرامیک، ‌ فرش، چاپ، عکس و فیلم که تا پنج‌هزار سال قدمت دارند. این نمایشگاه از حالا تا آگوست (شهریورماه) ۲۰۲۱ در موزه ویکتوریا و آلبرت برپا است. انتهای پیام/",
    "label": "تفریح و نشاط"
  },
  {
    "text": "عنوان: رقابت سرسخت باربی‌های مجازی با قابلمه‌های پلاستیکی/ «خاله بازی» فرصت حل مشکلات رفتاری بچه‌ها\nخلاصه: این روزها کمتر دختربچه ای را می بینیم که مشغول جارو زدن فرش خانه کودکانه اش باشد یا در حال پخت و پز غذا روی اجاق گاز اسباب بازی و خواندن لالایی برای عروسکش، جای تمام این ها را موبایل و تبلت پر کرده اند، دخترک انگشتش را روی یک دکمه فشار می دهد و با هر اشاره لباس و آرایش شخصیت درون بازی تغییر می کند.\nمتن: گروه تفریح و نشاط: بسیاری از ما در گفتگوهای روزمره زمانی که می خواهیم بر سختی و جدیت در کاری تأکید کنیم از اصلاح «مگه خاله بازیه؟» استفاده کرده ایم، اصطلاحی که در دل خود یک بازی ساده و بدون فکر را معرفی می‌کند. خاله‌بازی که زیر مجموعه سرگرمی های گروهی و نمایشی قرار می گیرد و در ایام قدیم و پیش از ظهور بازی های جدید، مهم ترین بازی دخترانه به شمار می رفت اما امروزه و با پیشرفت تکنولوژی، بازی های قدیمی کودکانه مثل خاله بازی و لی لی جای خود را به گیم های درون تبلت، موبایل و کامپیوتر داده اند که نتیجه آن شکل گیری شخصیت هایی به شدت فردگرا، بی مسئولیت و گاهاً عصبی در بین بچه ها بوده، چرا که متأسفانه خانواده ها توجهی به بازی هایی با استانداردهای ویژه برای استفاده فرزندان خود ندارد.  این در حالی است که همه ما بر این باور هستیم که بچه های نسل های گذشته که پدران و مادران ما را هم شامل می شدند، به دلیل سرگرمی های ساده اما پر مفهوم خود افرادی اجتماعی تر، صبورتر و با مسئولیت‌تری بوده‌اند.  حل برخی از مشکلات رفتاری بچه‌ها با خاله‌بازی خیلی از والدین به طور مدام از خجالتی بودن و در برخی مواقع هراس اجتماعی کودک شکایت دارند و برای رفع این مشکلات به انواع و اقسام کتاب های روانشناسی و آموزشی رجوع می کنند اما نمی دانند که ریشه بسیاری از این رفتارها به سبک زندگی کودک و بازی هایی برمی گردد که بچه ها در معرض آنها قرار دارند.  در واقع دخترانی که کودکی خود را با بازی هایی مثل خاله بازی می گذرانند و معمولاً یک وسیله یا عروسک خاص را به همراه دارند استرس کمتری را در بزرگسالی تجربه می کنند و سطح اضطراب و نگرانی هایشان نسبت به بچه هایی که حجم زیادی از وسایل بازی را در اختیار داشته اند کمتر است. از سوی دیگر بازی کردن نقش مادر برای عروسک ها باعث می شود تا کودک در بزرگسالی، مادر موفق تری شده و رابطه بهتری را با همسر و فرزندان خود داشته باشد. در خاله بازی و یا به قول خیلی از بچه ها مامان بازی کودک نقش بزرگسال را برعهده می گیرد و تلاش می کند تا با الگوبرداری از شخصیت مادر خود و یا زنان اطرافش، این نقش را به بهترین شکل ایفا کند.   خاله بازی و مامان بازی دو هدف متفاوت دارند وسایل بازی هم مثل نام آن ساده است، قدیم ترها یک زیرانداز، یک عروسک پارچه ای و چند تکه از ظروف نشکن خانگی وسایل بازی بچه ها را تشکیل می داد و در مواقعی هم بچه ها از چادرهای خانگی و تعدادی بالش برای ساخت خانه شخصی خود استفاده می کردند، اما رفته رفته چادرهای آماده و خانه های بازی جای وسایل قدیمی را گرفت و تعدادی لوازم خانگی اسباب بازی پلاستیکی مثل قابلمه، بشقاب و لیوان، گاز، یخچال و ... به این بازی هویت بیشتری بخشید. البته فرهنگ این بازی می گوید که مامان بازی تفاوتی جزئی اما مهم با خاله بازی دارد، در خاله بازی روابطی که حول محور خانواده و ارتباطات فامیلی است در اولویت قرار می گیرد و کودک برای ادامه بازی خود به افراد دیگری نیاز دارد تا بازی را برای خود ملموس تر کند، اما در مامان بازی کودک و عروسکش محور اصلی داستان هستند و در واقع رابطه مادر – فرزندی حرف اول را می زند.   به خاله‌بازی بچه‌ها توجه کنید و نقشی در بازی به عهده بگیرید جعفر شهری در کتاب «تاریخ اجتماعی تهران در قرن سیزدهم» درباره اسباب بازی های مامان بازی و خاله بازی و نقش آن در زندگی دختران می گوید: «برایش یکی دو عروسک کوچک به اسم بچه می ساختند، در دنبال آن ننو و گهواره و وسائل بچه داری و شوهر داری از استکان، نعلبکی، قوری، سماور عروسک که از سفال ساخته شده در بازار فروخته می شد برایشان می خریدند و همپایشان به بچه قنداق کردن و در گهواره یا ننو خوابانیدن و مهمانی دادن و مهمانی رفتن یاد می دادند...» متأسفانه مشغله‌های کاری و دنیای دیجیتال خیلی از پدر و مادرها را بد عادت کرده، آنقدر که حاضر نمی شوند چند ساعتی را با بچه هایشان همبازی شده و در ضیافت کودکانه شان سهیم شوند، به همین جهت هم برای از سر باز کردن بچه ها یک گوشی موبایل یا تبلت به او می دهند تا هم فرزندشان سرگرم شود و هم فرصتی برای خودشان به دست بیاورند. فرصتی که یا به کارهای ناتمام شان برسند و یا چرخ زدن در فضای مجازی را از دست ندهند اما نمی‌دانند که این روش تربیتی، چه مضراتی برای فرزندشان به همراه دارد. والدین باید بدانند که مشارکت و همراهی شان در روند بازی بچه ها، دلگرمی و نوعی از احساس اعتماد به نفس را در آنها تقویت می کند، خیلی از دختربچه ها با دست زدن به لوازم آرایشی و یا پوشیدن کفش های پاشنه بلند مادر به طور غیرمستقیم در حال فرستادن این پیام هستند که می خواهند مادر را الگوی زندگی خود قرار دهند و در آینده مثل او شوند.  به همین جهت هم والدین باید با این آگاهی که محیط خانه و خانواده بهترین مکان برای یادگیری مهارت در بچه هاست، در مسیر بازی با کودک همراه شوند. کودکی بچه‌ها را به آن‌ها برگردانید خاطره مشترک بچه های دهه 50 و 60 جمع شدن های آخر هفته در خانه مادربزرگ و بازی های ساده و صمیمی در حیاط باصفای آن خانه هاست، جایی که قایم باشک، وسطی و خاله بازی مزه دیگری داشت و حتی گِل بازی و آب بازی در حوض فیروزه ای هم مجاز بود و شب هایش هم به قصه‌های مادر بزرگ ختم می شد.  اما این روزها کمتر دختربچه ای را می بینیم که مشغول جارو زدن فرش خانه کودکانه اش باشد یا در حال پخت و پز غذا روی اجاق گاز اسباب بازی و خواندن لالایی برای عروسکش، جای تمام این ها را موبایل و تبلت پر کرده اند، دخترک انگشتش را روی یک دکمه فشار می دهد و با هر اشاره لباس و آرایش شخصیت درون بازی تغییر می کند، حالا برای دختربچه ها چشیدن طعم یک غذای خیالی از درون قابلمه پلاستیکی و یا بغل کردن عروسکش معنایی ندارد چون انتخاب رنگ لاک، شکل لباس و آرایش صورت عروسک مجازی فرصتی برای تجربه این حس و حال های ناب باقی نگذاشته و نسل جدید را قربانی این شکاف عظیم بین سنت و مدرنیته کرده است. انتهای پیام/",
    "label": "تفریح و نشاط"
  },
  {
    "text": "عنوان: اینفانتینو:شعار فیفا کاهش بازی ها و افزایش کیفیت فوتبال است\nخلاصه: رئیس فدراسیون جهانی فوتبال در مورد پیامدهای ناشی از جنجال تاسیس سوپر لیگ صحبت کرد.\nمتن: به گزارش خبرگزاری فارس 3 هفته قبل 12 تیم انگلیسی، اسپانیایی و ایتالیایی اعلام کردند از لیگ قهرمانان جدا شده و مسابقات سوپرلیگ راه اندازی می کنند. اتفاقی که جنجال و هیاهوی بسیار به همراه داشت. البته با تهدید جدی و گسترده یوفا همراه شد تا جایی که این پروژه جنجالی با انصرافت تیم ها واعلام پشیمانی شکست خورد. بعد از گذشت چندین روز از آن اتفاق، جیانی اینفانتینو به این مورد واکنش نشان داد و درباره اش صحبت کرد. به نقل از اکیپ، او گفت:خلق یک لیگ جداگانه نه فقط غیرقابل پذیرش است بلکه حتی نمی توان درباره اش فکرکرد. وی افزود:ما باید وقتی درباره فوتبال و شیوع گسترده کرونا صحبت می کنیم، از جنگ پرهیز کنیم. یکسری از حرکات و اقدامات باید نتایجی داشته باشند وهرکسی چنین کرد، باید مسئولیت کارش را بپذیرد. اما وقتی از جریمه و محرومیت صحبت می شود، باید کاملا مراقب بود.شما نمی توانید هیچ باشگاه، بازیکن، مربی یا هواداری را که به این موضوع ارتباطی نداشته، را جریمه کنید. اینفانتینو ادامه داد:روسای باشگاه ها باید از خود بپرسند چرا اینگونه شد. در حالیکه ما باید فوتبال بهتر و سالم‌تری بوجودبیاوریم که در آن چالش هایی مثل کرونا را بهتر بتوانیم سازماندهی کنیم.بدون این که خطری متوجه کسی شود. عالی ترین مقام فوتبال جهان همچنین عنوان کرد: ما به تعیین حداکثر میزان پرداخت و هزینه های حق پخش، سقف شمار بازیکنان یک تیم یا حداکثر بازی های که می توان در یک فصل انجام داد، اعتقادداریم. شعار ما باید کاهش تعداد بازی ها و بهبود کیفیت فوتبال باشد. انتهای پیام/ش",
    "label": "ورزشی"
  },
  {
    "text": "عنوان: پیکر آیت‌الله بجنوردی فردا در تهران تشییع می‌شود/ خاکسپاری یکشنبه در مشهد\nخلاصه: آیت‌الله سیدمهدی موسوی بجنوردی از علمای شهر روز گذشته دعوت حق را لبیک گفت و پیکرش فردا در تهران و پس‌فردا در مشهد تشییع و در جوار آستان امام رضا (ع) به خاک سپرده می‌شود.\nمتن: به گزارش خبرنگار قرآن و فعالیت‌های دینی خبرگزاری فارس آیت‌الله سیدمهدی موسوی بجنوردی از علمای شهر روز گذشته در سن ۸۸ سالگی دعوت حق را لبیک گفت. آیت الله موسوی بجنوردی از علمای تهران و فرزند ارشد آیت‌الله میرزا سیدحسن موسوی بجنوردی و نوادۀ آیةالله سید ابوالحسن اصفهانی بود. «تحریر الأصول»، «کتاب الطهارة» و «کتاب البیع» از آثار منتشر شده مرحوم آیت‌الله بجنوردی است. پیکر این عالم ربانی فردا شنبه ۳ اردیبهشت‌ماه ۱۴۰۱ همزمان با سالروز شهادت امیرالمؤمنان علی علیه‌السلام از ساعت ۱۰ صبح، از مسجد الجلیل تهران واقع در خیابان شهید نامجو تشییع و برای خاکسپاری به مشهد اعزام می‌شود. مراسم خاکسپاری روز یکشنبه در جوار مرقد مطهر حضرت ثامن‌الحجح علی بن موسی الرضا علیه‌السلام انجام می‌شود. پیام وزیر فرهنگ و ارشاد اسلامی درپی درگذشت آیت الله سیدمهدی موسوی بجنوردی وزیر فرهنگ وزیر فرهنگ و ارشاد اسلامی در پیامی درگذشت آیت الله سیدمهدی موسوی بجنوردی را تسلیت گفت که به شرح زیر است.   بسم الله الرحمن الرحیم در آستانه شهادت امیرمؤمنان و مولای متقیان، حضرت علی ابن ابیطالب علیه السلام، خبر رحلت  فقیه وارسته، حضرت آیت‌الله سیدمهدی موسوی بجنوردی موجب تألم و تأسف شد. ایشان با تقوا پیشگی، اخلاق‌مداری و اخلاص در عمل، به تربیت شاگردان مبرز و برجسته و نیز تألیف آثار ارزشمند دینی همت گمارد. اینجانب فقدان این فقیه اهل بیت علیهم‌السلام را به محضر حضرت ولیعصر روحی و ارواحنا فداه، رهبر معظم انقلاب اسلامی، امام خامنه ای(مد ظله العالی)، بیت شریف و اخوان گرامی، صمیمانه تسلیت می‌گویم و در لیالی استجابت دعا و شب‌های گرانسنگ قدر، از درگاه حضرت احدیت علو درجات و رحمت واسعه برای آن فقید سعید مسألت دارم. انتهای پیام/",
    "label": "فرهنگ"
  },
  {
    "text": "عنوان: هفته نوزدهم بوندس لیگا| پیروزی پرگل بایرن مقابل هوفن‌هایم ؛ بازگشت طوفانی دورتموند\nخلاصه: بایرن مونیخ و دورتموند در هفته نوزدهم بوندس لیگا مقابل رقبا به پیروزی رسیدند.\nمتن: به گزارش خبرگزاری فارس، در چارچوب هفته نوزدهم بوندس لیگای آلمان از ساعت 18 ، 5 بازی به صورت همزمان برگزار شد و بایرن مونیخ و دورتموند مقابل حریفان به برتری رسیدند. بایرن 4 بر یک هوفن هایم را در هم کوبید. دورتموند هم با نتیجه 3 بر یک از سد آگسبورگ گذشت. بایرن مونیخ با گل‌های بواتنگ 32 ، مولر 43، لواندوفسکی 57  و گنابری 63 مقابل هوفن‌هایم به برتری رسید. تک گل آبی‌ها را کراماریچ در دقیقه 44 به ثبت رساند. دورتموند نیز مقابل آگسبورگ به برتری 3 بر یک رسید. گل‌های زردپوشان را دیلینی 26 ، سانچو 63 و اودوخای (گل به خودی) 75 به ثمر رساندند. دیگر نتایج بوندس لیگا به شرح زیر است: اینتراخت فرانکفورت 3 - هرتابرلین یک اونیون برلین یک - مونشن گلادباخ یک وردربرمن یک - شالکه یک انتهای پیام/",
    "label": "ورزشی"
  },
  {
    "text": "عنوان: تشییع پیکر آیت‌الله حکیم در حرم مولا علی(ع)+عکس و فیلم\nخلاصه: پیکر آیت‌الله محمدسعید حکیم امروز با حضور جمعی از زائران و مقامات دولت عراق در حرم امام علی (ع) تشییع شد.\nمتن: به گزارش خبرنگار حج و زیارت خبرگزاری فارس، آیت‌الله محمدسعید حکیم، مرجع شیعیان عراق و احیاگر پیاده‌روی اربعین در دوران صدام جمعه ۱۲ شهریورماه دعوت حق را لبیک گفت. تشییع پیکر آیت‌الله حکیم در حرم علوی پیکر این عالم عالیقدر روز گذشته در کربلا و حرم امام حسین (ع) و امروز در نجف اشرف روی دستان مردم عراق با حضور زائران و مقامات این کشور در حرم امام علی (ع) تشییع شد که در ادامه تصاویری از مراسم تشییع پیکر آیت‌الله محمدسعید حکیم را مشاهده می‌کنید:      انتهای پیام/",
    "label": "فرهنگ"
  },
  {
    "text": "عنوان: مراکز درمانی خیریه به علت اصلاح نشدن تعرفه درمان در معرض تعطیلی هستند\nخلاصه: رئیس مرکز امور خیریه سازمان اوقاف گفت: با توجه به مشکل اصلاح نشدن تعرفه‌های درمانی مراکز درمانی خیریه و موقوفه توسط سازمان برنامه و بودجه، این مراکز در آستانه تعطیلی هستند و این اتفاق ضربه سختی به نظام سلامت کشور وارد می‌کند.\nمتن: به گزارش خبرگزاری فارس حجت‌الاسلام احمد شرفخانی رئیس مرکز امور خیریه سازمان اوقاف به تشریح وضعیت بیمارستان‌ها و مراکز درمانی خیریه و موقوفه با توجه به مشکل اصلاح نشدن تعرفه های درمانی این مراکز توسط سازمان برنامه و بودجه پرداخت و گفت: تعطیلی مراکز درمانی موقوفه ضربه سختی به بدنه سلامت کشور خواهد زد. وی ادامه داد: انگیزه‌های بالقوه و بالفعل در نهاد مسلمانان پاک نهاد و خیر برای مشارکت در تأمین سلامت جامعه و همچنین مساعدت به مسئولین دولتی، برآن شد که خیرین و واقفین در سال‌های گذشته برابر اجرای سنت حسنه وقف و کار خداپسندانه اقدام به احداث بیمارستان‌ها و مراکز درمانی خیریه و موقوفه کنند. وی تأکید کرد: براساس آمار موجود می‌توان تعداد قابل توجهی از بیمارستان‌ها و مراکز درمانی کشور را جزو موقوفات و خیریه ها برشمرد که در حال خدمت‌رسانی به اقشار مختلفی از توانمندان و نیازمندان جامعه هستند. رئیس مرکز امور خیریه سازمان اوقاف و امور خیریه با اشاره به اینکه بیمارستان‌ها و مراکز درمانی خیریه و موقوفه باید مطابق با نظر واقف و یا خیر به‌صورت خیریه یا موقوفه اداره شوند، افزود: باید در نظر داشت اکثر این مراکز در سال‌های گذشته توسط خیرین و واقفین احداث و ایجاد شده است و بدین منظور به‌عنوان مراکز خیریه شناخته می‌شوند. حجت‌الاسلام شرفخانی تصریح کرد: بیمارستان‌ها و مراکز درمانی خیریه و موقوفه، به‌دلیل یدک کشیدن کلمه خیریه از امکانات دولتی استفاده نمی‌کنند، بنابراین جهت نگهداری و تامین هزینه‌ها و کادر درمان و تجهیزات باید از طریق خودگردان عمل شود و لذا اینگونه از مراکز در واقع مراکز غیردولتی (NGO) بوده و در تشکیلات مملکتی جزو موسسات خصوصی محسوب می‌شوند؛ پس بر این اساس برابر نیت واقف باید از مراجعه‌کنندگانی که دارای تمکن مالی هستند، مطابق با تعرفه‌های قانونی هزینه دریافت شود تا در صورت مراجعه افراد نیازمند بتوان آنها را درمان و تمامی هزینه آنها را متقبل شد. وی خاطرنشان کرد: برابر ماده ۱۰ قانون تشکیلات وزارت بهداشت، درمان و آموزش پزشکی مصوب ۱۳۶۴ وزارت بهداشت و درمان و آموزش پزشکی موظف است به منظور هماهنگی و نظارت بر امور واحدهای بهداشتی درمانی خیریه و ‌تقویت آنها و تسهیل و تسریع در جریان امور و مقابله با بوروکراسی و تشریفات زاید اداری و جلب مشارکت مردمی و استفاده از کمک‌های افراد خیر و ‌نیز تقلیل هزینه‌ها، مطالعات و بررسی‌های لازم را انجام داده و ظرف مدت ۶ ماه لایحه تشکیل مؤسسه یا سازمان یا بنیاد خیریه بهداشتی درمانی را‌ تهیه و جهت تصویب به مجلس شورای اسلامی تقدیم کند. رئیس مرکز امور خیریه سازمان اوقاف و امور خیریه گفت: یکی از بحث برانگیزترین مسائل در سالهای گذشته موضوع تعرفه اینگونه مراکز بوده است؛ همانطور که قبلا اشاره شد چون تمامی هزینه‌ها، تجهیزات، تامین کادر درمان و کارکنان، حقوق و مزایای کارکنان در این مراکز به عهده هیات امنا یا متولیان موقوفات بوده لذا برابر مستندات و مکاتبات موجود در دبیرخانه شورای عالی بیمه این بخش از مراکز معادل بخش خصوصی مورد تایید شورای عالی بیمه بوده است. حجت‌الاسلام شرفخانی ادامه داد: این روند تا سالهای ۱۳۹۳ ادامه داشته و مراکز درمانی خیریه و موقوفه دارای تعرفه‌های خصوصی بودند تا پس از تصمیمات جدید (توافقی)  در شورای عالی بیمه مقرر شد تا تعرفه این مراکز به‌صورت مستقل و جداگانه مابین خصوصی و عمومی دیده شود که این موضوع نیز خود جای بحث و بررسی دارد که این تفاوت قایل شدن با بخش خصوصی به چه منظوری لحاظ شده است؛ با این حال این حد به میزان ۸۰ درصد با بخش خصوصی در نظر گرفته شد و این روند به‌صورت نوسانی (در حال افزایش درصد توافق شده) در جریان بود تا اینکه در ابتدای سال گذشته (۱۳۹۹) پس از ابلاغ تعرفه تمامی مراکز درمانی (دولتی، عمومی غیردولتی، خیریه و موقوفه و خصوصی) مجدداً در راستای اوج گیری ویروس منحوس کرونا و مشکلات پیش روی مراکز درمانی و تورم موجود در سه ماهه سوم سال ۱۳۹۹ طی مصوبه شورای عالی بیمه مقرر شد تعرفه تمامی مراکز درمانی بدون استثناء  ۲۰ درصد افزایش یابد. وی افزود: پس از تایید و مصوب شدن از طریق شورای عالی بیمه، مصوبه مذکور جهت تایید نهایی (با توجه به روال کاری مصوبات دولت) و تصویب در هیئت دولت به سازمان برنامه وبودجه ارسال شد که متاسفانه در سازمان برنامه و بودجه بدون درنظر گردن تصمیم گرفته شده  فقط تعرفه‌های بخش خصوصی را جهت تصویب به هیئت دولت ارسال و از ارسال مابقی تعرفه مراکز درمانی خودداری کردند. رئیس مرکز امور خیریه سازمان اوقاف و امور خیریه تصریح کرد: پس از ابلاغ تعرفه بخش خصوصی و مشاهده انحصار مطلق صورت گرفته، متولیان و روسای بیمارستان‌ها طی مکاتبات با معاون اول رئیس‌جمهور و همچنین سازمان برنامه و بودجه و وزارت بهداشت خواهان افزایش تعرفه درنظر گرفته شده برای مراکز درمانی خیریه و موقوفه شدند که چرا فقط تعرفه مراکز درمانی بخش خصوصی افزایش و می بایست تعرفه دیگر مراکز نیز همانند تعرفه بخش خصوصی اصلاح شود. حجت‌الاسلام شرفخانی تاکید کرد: با پیگیری‌های سازمان اوقاف و همچنین تمامی متولیان و روسای بیمارستان‌های خیریه و موقوفه بالاخره معاون اول رئیس جمهور طی سه مکاتبه با وزارت بهداشت به عنوان متولی این امر و سازمان برنامه و بودجه دستور داده شد که باید این اجحاف صورت گرفته سریعا اصلاح و تعرفه این مراکز نیز افزایش یابد. وی گفت: با توجه به تاکید معاون اول رئیس جمهور و وزارت بهداشت، سازمان برنامه و بودجه  اعلام کرد چون مصوبه مذکور مربوط به سال گذشته است لازم است دبیرخانه شورای عالی بیمه مصوبه را در شورا دست گردان و به روز کند که  پس از برگزاری شورای عالی بیمه مصوبه به تایید اعضا نرسیده و مصوبه ای که قرار بود فقط دست گردان و تاریخ آن به روز (سال ۱۴۰۰) شود کلا ملغی شد. حجت‌الاسلام شرفخانی تاکید کرد:با توجه به تصمیمات اتخاذ شده توسط سازمان برنامه و بودجه باید در انتظار ورشکستگی مراکز درمانی خیریه و موقوفه و تعطیلی قریب الوقوع آنها بود که در این صورت ضربه سختی بر بدنه سلامت کشور وارد خواهد کرد. انتهای پیام/",
    "label": "فرهنگ"
  },
  {
    "text": "عنوان: سرمربی الوحدات: فولاد هم از نظر فیزیکی و هم تاکتیکی سطح بالایی دارد\nخلاصه: سرمربی الوحدات اردن در نشست خبری پیش از دیدار فردا مقابل فولاد از سختی دیدار با نماینده ایرانی صحبت کرد.\nمتن: به گزارش خبرگزاری فارس، عبدالله ابوزمع ، سرمربی الوحدات اردن در نشست خبری پیش از دیدار مقابل فولاد خوزستان اظهار داشت: کسب یک امتیاز مقابل النصر عربستان در بازی نخست اتفاق مثبتی بود و به ما این نتیجه امید زیادی داد. وی ادامه داد: تساوی با نماینده عربستان به ما این امید را داد که به هدفمان برسید که آن هم رسیدن به مرحله بعدی لیگ قهرمانان آسیا است. ابوزمع گفت: بازی با فولاد بازی بسیار دشواری خواهد بود. هم تکنیکی و هم از نظر فیزیکی مسابقه سختی خواهیم داشت. ما مقابل تیمی بازی خواهیم کرد که هم از لحاظ فیزیکی و هم از لحاظ تاکتیکی سطح بالایی دارد. وی ادامه داد: هر تیمی در این رقابت شانس صعود به مرحله بعدی لیگ قهرمانان آسیا را دارد. ما هم تلاش خواهیم کرد که به هدفمان دست یابیم. الوحدات در دیدار نخست مرحله گروهی مقابل النصر عربستان به به تساوی بدون گل رسید. انتهای پیام/ ",
    "label": "ورزشی"
  },
  {
    "text": "عنوان: نخستین جشنواره ملی فرهنگی، هنری رنگ ها و نیرنگ ها برگزار می شود.\nخلاصه: نخستین جشنواره ملی “رنگ ها و نیرنگ ها” با عنوان درنگی بر فرق انحرافی و عرفان های نوظهور” با مشارکت و همکاری دستگاههای فرهنگی به میزبانی  استان سمنان برگزار می شود.\nمتن: حجت الاسلام سعید اعتمادی در جمع خبرنگاران گفت:این جشنواره ملی در رشته های هنری پوستر، کاریکاتور، فیلم کوتاه شامل مستند، داستانی، انیمیشن کوتاه، موشن گرافیک و موشن کمیک، نمایش کوتاه ، پادکست در بخش اصلی برگزار خواهد شد افزود: بخش فرهنگی این جشنواره ملی نیز به کتاب صوتی اختصاص دارد. وی، هدف از برگزاری این جشنواره فرهنگی، هنری را مقابله فرهنگی و هنری با فرق ضاله و عرفان های کاذب بیان کرد و اظهار داشت: محورهای این جشنواره شامل فرقه ها، فرقه ضاله بهائیت، مسیحت صهیونیستی، عرفان های کاذب و فرقه های نوظهور، انجمن حجتیه، تصوف و جریان های انحرافی فرق متصوفه است. اعتمادی با بیان اینکه هجوم فرهنگ بیگانه به فرهنگ ایرانی اسلامی در سالیان اخیر شدت بیشتری گرفته افزود: اخلال در روند توسعه و نشر و گسترش آموزه های اسلام ناب یکی از سیاست‌های دشمنان از طریق میدان دادن به فرق ضاله و عرفان‌های کاذب است. وی، از فضای مجازی به عنوان یکی از پایگاه‌های فعالیت فرق ضاله و عرفان‌های کاذب نام برد و گفت: با توجه به استفاده گسترده دشمن از فضای مجازی برای ایجاد سستی در اعتقادات جوانان، ما نیز باید از این فضا برای پاسخ دهی به شبهات ایجاد شده و نشر و گسترش آموزه های اسلام ناب بهره بگیریم. وی به بیانیه گام دوم و نامه‌های رهبری معظم انقلاب به جوانان غربی اشاره و خاطرنشان کرد: همه این موارد نیز با هدف روشنگری و تبیین اسلام ناب محمدی (ص) از سوی رهبری فرزانه انقلاب صورت گرفته است. دبیر جشنواره ملی رنگ‌ها و نیرنگ‌ها، تلاش برای نشر ارزش‌های اسلامی و شکل‌گیری تمدن اسلامی را مقدمه‌ای بر ظهور منجی عالم بشریت حضرت مهدی موعود (عج) دانست و افزود: همه در پاسداری از ارزش‌های اسلام ناب و مقابله با مکاتب انحرافی و فرقه های ضاله وظیفه جدی داریم. اعتمادی با بیان اینکه جوائز ارزنده ای برای آثار برتر این جشنواره پیش بینی شده است گفت: این جوائز از 30 تا 70 میلیون ریال در نظر گرفته شده که متناسب به رشته های مختلف به برگزیدگان آن تعلق می گیرد. دبیر نخستین جشنواره ملی رنگها و نیرنگ ها با بیان اینکه فراخوان این جشنواره منتشر شده است ادامه داد: آخرین مهلت ارسال آثار به این جشنواره 15 اردیبهشت 1400 و اختتامیه آن نیز خرداد سال آِینده خواهد بود. اطلاعات کامل در خصوص این جشنواره و نحوه ارسال آثار در سایت www.neyranghafestival.ir آمده است.  بررسی و داوری آثار هنری این جشنواره به این اداره کل محول شده است. شرکت برای عموم افراد در این جشنواره ملی آزاد است و آثار ارسالی باید نو بوده و کپی کاری نباشد. این برنامه با همکاری صدا و سیمای مرکز سمنان ،شهرداری سمنان،اداره کل ورزش و جوانان استان،حوزه علمیه سمنان،اداره کل فرهنگ و ارشاد اسلامی استان ، سازمان فرهنگی اجتماعی و ورزشی شهرداری سمنان برگزار می گردد.",
    "label": "اقتصادی"
  },
  {
    "text": "عنوان: افشاگری جالب سیمئونه؛ اتلتیکو می‌خواست مسی را بخرد!\nخلاصه: دیگو سیمئونه تلاش باشگاه اتلتیکو برای خرید مسی در تابستان امسال  را افشا کرد.\nمتن: به گزارش خبرگزاری فارس، در تابستان امسال در حالی که همه انتظار داشتند که بارسلونا با لیونل مسی تمدید کند ولی این اتفاق به شکلی عجیب رخ نداد تا فوق ستاره آرژانتینی پس از 16 سال نیوکمپ را به مقصد پارک دو پرنس ترک کند. وقتی مشخص شد که مسی قطعا از بارسلونا رفتنی است، تیم‌هایی مثل پاریس و سیتی به عنوان مقصد او اعلام شدند که در نهایت او راهی سن ژرمن شد. دیگو سیمئونه افشا کرد که در آن زمان قصد داشته برای خرید لیونل مسی تلاش کند. وی به مجله «اوله» آرژانتین گفت: وقتی آن اتفاق در بارسلونا در تابستان قبلی رخ داد، ما با احترام به لوئیز سوارز زنگ زدیم و خواستیم که او به اتلتیکو بیاید. در خصوص مسی اما من به لئو زنگ نزدم. وی ادامه داد: به جای زنگ به مسی، من با لوئیز سوارز تماس گرفتم تا بفهمم که حس و حال لیونل به چه شکل است و می‌خواهد چه تصمیمی بگیرد. می‌خواستم از ذهنیت و تصمیم او از سوی سوارز (رفیق صمیمی مسی) با خبر شوم. یک شانس بسیار فرضی برای اتلتیکو وجود داشت که او به اینجا بیاید. سیمئونه گفت: ولی این تفکر ما تنها چند ساعت بیشتر دوام نیاورد زیرا پاریس خیلی سریع پیشنهاد شگفت انگیز خود را به مسی ارائه داد. پاریس کاملاً می‌خواست او را هر طور شده به تیم خود بیاورد. انتهای پیام/",
    "label": "ورزشی"
  },
  {
    "text": "عنوان: سه دلیلی که قیمت نفت را به زیر 80 دلار آورد\nخلاصه: امروز در بازارهای جهانی سه عامل اصلی باعث شد قیمت نفت به کمتر از 80 دلار برسد.\nمتن: به گزارش خبرنگار گروه اقتصاد بین الملل خبرگزاری فارس، امروز در بازارهای جهانی قیمت نفت برنت افزایش یافت و به کمتر از 80 دلار در هر بشکه معامله شد. نفت برنت با 2.27 دلار کاهش در هر بشکه به قیمت 78.97 دلار معامله شد. قیمت نفت وست تگزاس آمریکا هم افت 2.4 دلار را تجربه کرد و هر بشکه به قیمت 76  دلار و 60 سنت به فروش رفت. قیمت بنزین و گازوئیل هم کاهش‌هایی به ترتیب 6.9 و 19.7 دلار را تجربه کردند. خبرگزاری رویترز نوشت امروز کاهش جهانی قیمت نفت تحت تأثیر افزایش تعداد مبتلایان به کووید 19 و اعمال قرنطینه در برخی از کشورها است. به طوری که اتریش هفته آینده قرنطینه کامل را اعمال خواهد کرد. علاوه بر این پیش‌بینی شده افزایش مبتلایان به کووید19 در اروپا منجر به محدودیت‌های بیشتری شود. در این میان اقتصادهای بزرگ مانند آمریکا و چین به دنبال آزادسازی ذخایر نفت خود هستند که به صورت روانی بر بازار تأثیر گذاشته، البته 4 کشوری که آمریکا در تلاش است تا آنها را با خود همراه کند، مخالفت‌هایی بین آنها دیده می‌شود از جمله هند درخواست آمریکا را نپذیرفته است. وزیر نفت هند گفته است: ذخایر نفت هر کشور برای شرایط حساس و بحرانی نظیر زلزله و دیگر اتفاقات پیش‌بینی‌نشده، است. انتهای پیام/",
    "label": "اقتصادی"
  },
  {
    "text": "عنوان: انتقاد شدید نایب رییس کمیسیون اقتصادی از انتخابات غیر شفاف شرکتهای استانی سرمایه‌گذاری\nخلاصه: نایب رییس کمسیون اقتصادی مجلس شورای اسلامی با انتقاد شدید از سازوکار غیر  شفاف انتخابات شرکتهای سرمایه گذاری استانی سهام عدالت، خواستار تعلیق انتخابات تا زمان روشن شدن ابهامات در این زمینه شد.\nمتن: سید احسان خاندوزی در گفت‌وگو با خبرنگار اقتصادی خبرگزاری فارس، افزود: شرکت‌های سرمایه‌گذاری استانی مرتبط با سهام عدالت، یکی از ارزنده‌ترین مجموعه‌های اقتصادی میان شرکت‌های عضو بورس اوراق بهادار تهران هستند و هرگونه سازوکار نادرست در تعیین اعضای آنها می‌تواند بر شفافیت و پاسخگویی این شرکتها تاثیر منفی بگذارد. وی افزود:  شرکت‌های سهام عدالت پیش از سال ۱۳۸۵ شرکتهای دولتی محسوب می شدند و پس از سهام عدالت نیز به مالکیت شبه‌عمومی تغییر وضعیت دادند. بر اساس منطق اقتصاد بخش عمومی اداره کردن دارایی‌هایی که در مالکیت عمومی قرار دارد، نیازمند ملاحظاتی است تا منافع عموم در مدیریت آنها لحاظ شود. خاندوزی ادامه داد: انتظار می‌رفت آیین نامه آزادسازی سهام عدالت که در مرداد ۱۳۹۹ توسط شورای عالی بورس اوراق بهادار به تصویب رسید، حتماً ضوابط دقیق و البته شفافی را برای نحوه مدیریت این سهامهای ارزنده عمومی تعبیه کند. ضمن آنکه  بر اساس نظر رهبر انقلاب، سهام عدالت باید زمینه‌ای برای افزایش مالکیت سرمایه توسط طبقات متوسط و ضعیف جامعه باشد و البته بستر مشارکت عمومی را در عرصه اقتصاد ایران فراهم کند. نماینده مردم تهران در مجلس شورای  اسلامی تصریح کرد: بر اساس همین ملاحظات بود که کمیسیون اقتصادی مجلس یازدهم بر اصلاح  آیین نامه آزادسازی سهام عدالت به نحوی که اعضای مجامع شرکتهای سرمایه‌گذاری استانی در آینده کاملاً پاسخگو  و ملزم به اخذ به تصمیمات تخصصی و کارشناسی باشند اصرار داشت. وی ادامه داد: از نگاه کمیسیون اقتصادی عملکرد این شرکتها باید از حداکثر شفافیت برخوردار باشند و مثل گذشته به محلی برای توزیع رانتهای پنهان تبدیل نشود. نایب رییس کمیسیون اقتصادی مجلس افزود: انتخابات شرکتهای سرمایه گذاری استانی با حضور قریب ۳۰ میلیون سهامدار عدالت می‌توانست نماد مشارکت وسیع مردم در عرصه مدیریت اقتصاد باشد، اما متاسفانه شتابزدگی وزارت امور اقتصادی و دارایی موجب شد نه تنها اصلاحات آیین نامه آزادسازی سهام عدالت مرتفع نشود و بنابراین امکان شفافیت و پاسخگویی تصمیمات هیئت مدیره آتی همچنان زیر سوال  باشد، بلکه انگیزه مشارکت خیل عظیم سهامداران در این انتخابات مهم اقتصادی کاهش یابد. خاندوزی به مشارکت بسیار پایین سهامداران عدالت در روز نخست انتخابات در ۴ استان هرمزگان، گیلان، کرمانشاه و قزوین اشاره کرد و گفت: حضور کمتر از یک هزارم درصد از سهامداران سهام عدالت در انتخابات مجمع این استانها نشان از اعتماد اندک مردم به این انتخابات است. وی ادامه داد :با توجه به اینکه طبق قانون تجارت در نوبت دوم با هر نصابی از شرکت کنندگان امکان رای گیری و تعیین اعضای هیئت مدیره است، این خطر احساس می‌شود که مجامع شرکتهای استانی به شکل کاملاً محفلی و با حداقل مشارکت انتخاب شوند. همچنین  این افراد می توانند با خریدن سهام بخش بیشتری از سهامداران عدالت، ترکیب آینده شرکت‌های سهام عدالت را برای سالهای طولانی تشکیل دهند و هدف اولیه این انتخابات یعنی مشارکت و نقش آفرینی حداکثری سهامداران در محاق فرو رود. خاندوزی اضافه کرد: مجلس  از عملکرد مدیران فعلی شرکتهای تعاونی سهام عدالت  دفاع نمی‌کند، اما باید مراقب بود انتخابات پیشرو، به ادامه اشتباهات فعلی منجر نشود. به گفته این نماینده مجلس مردم خواستار شفافیت‌اند و باید مشخص شود شاخص‌ها و ویژگیهای ۷۵۰ فرد تایید صلاحیت شده برای انتخابات مجامع چه بوده است، چرا که قرار است این افراد ۳۰۰ هزار میلیارد تومان را از سوی ۳۰ میلیون نفر مدیریت کنند. وی   با اشاره به عزم جدی مجلس برای ورود به این موضوع، از انتقال نگرانی های مجلس به وزارت امور اقتصادی و دارایی و همچنین بانک مرکزی خبر داد و خاطر نشان کرد: رئیس محترم مجلس شورای اسلامی در نامه ای به مراجع بالاتر نگرانی‌های جدی خود را نسبت به دوره آتی مجمع شرکت‌های سرمایه‌گذاری سهام عدالت استانی ابراز داشته است. خاندوزی در پایان خواستار تجدید نظر هرچه سریعتر در رویه شتابزده فعلی برگزاری انتخابات استانی سهام عدالت  از سوی وزارت امور اقتصادی و دارایی و سازمان بورس اوراق بهادار شد. انتهای پیام/ب",
    "label": "اقتصادی"
  },
  {
    "text": "عنوان: ترتیل صفحه ۷۱ قرآن/ مهربان‌ترین پیامبر+فیلم، متن و مفاهیم آیات\nخلاصه: امام صادق (ع) می‌فرمایند: «مَن قَرَأَالقُرآنَ وَ هُوَ شابٌّ مُؤمِنٌ ، اِختَلَطَ القُرآنُ بِلَحمِهِ وَ دَمِهِ» هر جوان مؤمنی که قرآن بخواند، قرآن با گوشت و خونش آمیخته گردد.\nمتن: خبرگزاری فارس- گروه قرآن و فعالیت‌های دینی: امام صادق (ع) می‌فرمایند: «مَن قَرَأَالقُرآنَ وَ هُوَ شابٌّ مُؤمِنٌ ، اِختَلَطَ القُرآنُ بِلَحمِهِ وَ دَمِهِ» هر جوان مؤمنی که قرآن بخواند، قرآن با گوشت و خونش آمیخته گردد. (اصول کافی ۲/۶۰۳) در ادامه تلاوت ترتیل صفحه ۷۱ قرآن کریم شامل آیات ۱۵۸ تا ۱۶۵ سوره مبارکه آل عمران با صدای مرحوم منشاوی تقدیم می‌شود.      انتهای پیام/",
    "label": "فرهنگ"
  },
  {
    "text": "عنوان: 110 زندانی زن در عید غدیر آزاد می‌شوند\nخلاصه: رئیس مرکز نیکوکاری شهدای مدافع حرم گفت: به مناسبت عید غدیر خم بنا داریم طرح آزادسازی ۱۱۰ زندانی زن در تهران و ۵ شهرستان‌ دیگر که سرپرست خانوار هستند را اجرایی کنیم.\nمتن: حامد خیرخواهان مدیر قرارگاه جهادی شهید احمد گودرزی و رئیس مرکز نیکوکاری شهدای مدافع حرم در گفت‌وگو با خبرنگار حوزه مسجد و هیأت خبرگزاری فارس با اشاره به اینکه این مرکز با هدف کمک به اقشار کم درآمد و مستضعفان، محرومیت‌زدایی، اشتغال‌زایی، ارتقای سلامت، عمران و آبادانی مشاوره حقوقی و روانشناسی راه اندازی شده است، اظهارداشت: در استان‌های تهران، قزوین، گیلان، مازندران و به تازگی سمنان و خراسان رضوی گروه جهادی ما مشغول خدمت‌رسانی به هموطنان است. ارائه خدمات مشاوره حقوقی به خانواده‌های زندانیان وی افزود: در یک اقدام جهادی و در راستای منویات رهبری معظم، جهت تقویت نهاد خانواده و احقاق حقوق اقشار در معرض آسیب، برای اولین بار در کشور؛ مرکز نیکوکاری شهدای م‍دافع حرم و قرارگاه جهادی شهید مدافع حرم احمدگودرزی با همکاری و مساعدت وکلای قوه قضائیه، کارشناسان و مشاوران خانواده برجسته  به ارائه خدمات مشاوره حقوقی، مشاوره خانواده و مشاوره روانشناختی پرداختند. خیرخواهان تصریح کرد: ارائه خدمات مشاوره حقوقی و مشاوره خانواده با همکاری حقوقدانان و مشاوران برتر کشور در مرکز نیکوکاری شهدای مدافع بستر مناسبی برای محرومیت زدایی فراهم می‌کند.  آزادسازی ۱۱۰ زندانی زن در روز عید غدیر وی با اشاره به اینکه در سال گذشته در مجموع با ۵۲ میلیارد تومان کمک مردمی نقدی و غیرنقدی به نیازمندان در قالب طرح‌های مختلف خدمات‌رسانی کردیم، گفت: به مناسبت عید غدیر خم بنا داریم طرح آزادسازی ۱۱۰ زندانی زن در تهران و ۵ شهرستان‌ دیگر را اجرایی کنیم. این زندانیان سرپرست خانوار هستند. البته آزادسازی بانوان زندانی که بچه کوچک دارند هم در اولویت است. خیرخواهان ادامه داد: به مناسبت عید غدیر خم و به نام مبارک حضرت علی (ع)، با همتی که خیرین از خود نشان دادند، بستر آزادسازی این زندانیان فراهم شده است و امیدواریم با فراهم شدن کمک‌های مردمی بیشتر، بتوانیم زندانیان دیگری را نیز آزاد کنیم... این پویش برای آزادسازی زندانیان از عید سعید قربان تا عید سعید غدیر اجرا می‌‌شود. انتهای پیام/",
    "label": "فرهنگ"
  },
  {
    "text": "عنوان: دوره اسلام ناب طلبگی برگزار می‌شود\nخلاصه: دوره معرفتی تشکیلاتی اسلام ناب طلبگی که با هدف «آموزش منظومه معارف اسلام ناب مبتنی بر اندیشه امامین انقلاب اسلامی» برگزار می‌شود.\nمتن: به گزارش خبرنگار قرآن و فعالیت‌های دینی خبرگزاری فارس، دوره معرفتی تشکیلاتی اسلام ناب طلبگی که با هدف «آموزش منظومه معارف اسلام ناب مبتنی بر اندیشه امامین انقلاب اسلامی» ویژه طلاب برادر از سال ۹۷ تاکنون در حال برگزاری است. امسال به جهت محدودیت‌های ایجاد شده در اثر بیماری کرونا و به منظور رعایت شیوه نامه‌های بهداشتی به صورت مجزا از دوره دانشجویی و با ظرفیت محدود در تاریخ ۱ الی ۱۳ مرداد ماه ۱۴۰۰ برگزار خواهد شد. این دوره که با حمایت و همکاری معاونت تهذیب حوزه‌های علمیه و سازمان تبلیغات اسلامی برگزار می‌شود؛ سعی دارد تا ضمن ارائه و ایجاد یک نظام فکری منسجم منطبق با اندیشه امامین انقلاب برای مخاطب، امتدادهای عملی و اجتماعی این اندیشه را نیز با توجه به هویت طلبه عصر انقلاب تبیین و زمینه‌های رشد و فعال شدن ایشان نیز فراهم کند.   این دوره ویژه طلاب برادر بوده و در اردوگاه سیدالشهداء علیه‌السلام شهر آبعلی برگزار خواهد شد. علاقه‌مندان جهت ثبت نام تا ۲۰ تیرماه فرصت دارند، به پایگاه اینترنتی اسلام ناب به نشانی  eslamenaab.ir مراجعه کنند. انتهای پیام/",
    "label": "فرهنگ"
  },
  {
    "text": "عنوان: مصدومیت هافبک کره‌ای پیش از دیدار با ایران\nخلاصه: هافبک تیم ملی کره جنوبی و عضو باشگاه الدحیل 3 هفته خانه نشین شد.\nمتن: به گزارش خبرگزاری فارس، باشگاه الدحیل قطر خبر داد  نام تای هی هافبک کره ای در بازی تیم ملی کشورش مقابل عراق در انتخابی جام جهانی 2022 مصدوم شد. بعد از تست های پزشکی مشخص شد این بازیکن نیاز به استراحت 2 تا 3 هفته ای نیاز دارد تا به میادین برگردد. بدین ترتیب نام تای هی به بازی تیم ملی کشورش مقابل ایران در دور چهارم مسابقات انتخابی جام جهانی در تاریخ 20 مهر خواهد رسید. انتهای پیام/ ",
    "label": "ورزشی"
  },
  {
    "text": "عنوان: پارالمپیک توکیو| پیش بینی رئیس فدراسیون تیروکمان از نتایج چیست؟\nخلاصه: رئیس فدراسیون تیروکمان پیش بینی دو تا سه مدال از پارالمپیک توکیو دارد.\nمتن: به گزارش خبرنگار اعزامی فارس از توکیو، غلامرضا شبعانی بهار در پایان رقابت صبح امروز کمانداران کشورمان ضمن ابراز رضایت از عملکرد آنها اظهار داشت: اولین روز مسابقاتمان بود که سه نفر از بچه‌های ما صبح امروز رقابت خود را انجام دادند. خوشبختانه نتایج بچه‌ها تا به اینجای مسابقات خوب بوده و امیدوارم در روزهای بعدی عملکردی بهتر هم داشته باشند. وی در پاسخ به این سؤال که «پیش‌بینی شما از عملکرد کمانداران ایران در این دوره چیست؟»، خاطر نشان کرد: پیش‌بینی که دستیابی به مدال است. حداقل دو تا سه مدال کسب خواهیم کرد که این می‌تواند بیشتر هم باشد، البته رنگ مدال‌ها را نمی‌توانم پیش‌بینی کنم. رئیس فدراسیون تیراندازی با کمان از میزبانی ژاپنی‌ها ابراز رضایت کرد و گفت: میزبانی تا به اینجا خوب و رضایتبخش بوده، اما شرایط کرونایی است و باید بپذیریم که محدودیت‌هایی وجود دارد. البته بچه‌های ما مشکلی از بابت اسکان، تغذیه و دیگر موارد ندارند. انتهای پیام/",
    "label": "ورزشی"
  },
  {
    "text": "عنوان: محدودیت جدید کرونایی برای مسافران پروازهای خارجی/ منع سفر به ایران از ژاپن و الزام قرنطینه 14 روزه\nخلاصه: سخنگوی سازمان هواپیمایی از تمدید تعلیق پروازها از مبدا و مقصد انگلستان تا پایان بهمن خبر داد و گفت: مسافرانی که پیش از سفر به ایران در کشورهایی نظیر انگلیس، ژاپن، زیمبابوه، آنگولا و بوتسوانا و چند کشور دیگر حضور داشته اند، از سفر به ایران منع خواهند شد.\nمتن: محمدحسن ذیبخش در گفت و گو با خبرنگار اقتصادی خبرگزاری فارس اظهار داشت: به دنبال تغییرات ژنتیکی ویروس کرونا (واریانت جدید کرونا) در دنیا که اولین بار از کشور انگلستان گزارش شده است، ابتدا به منظور جلوگیری از ورود این ویروس به کشور، پروازها از مبدا و مقصد انگلستان که از اول دی ماه جاری به حالت تعلیق درآمده بود طبق ابلاغ وزارت بهداشت و کمیته ملی مقابله با ویروس کرونا برای سومین بار تا پایان بهمن ماه جاری تمدید شد. * منع سفر به ایران از چندین کشور وی افزود: کشورهایی از جمله انگلستان، ژاپن، زیمبابوه، نامیبیا، آنگولا، موزامبیک، مالاوی، زامیبیا و بوتسانا و چند کشور دیگر که تا 21 دی واریانت های جهش یافته نگران کننده در آنها گزارش شده است مشمول قوانین بهداشتی سختگیرانه خواهد بود. سخنگوی سازمان هواپیمایی کشوری تصریح کرد: کسانی که در عرض 2 هفته قبل از ورود به کشور در یکی از کشورهای فوق اقامت یا حضور داشته اند و یا مبدا سفرشان از این کشورها بوده باشد، از سفر به ایران منع خواهند شد و اجازه ورود به ایران فقط برای سفرهایی صادر می شود که از اتباع جمهوری اسلامی ایران بوده و یا توجیه سفرشان توسط سفارت جمهوری اسلامی ایران در کشور مبدا تایید شده باشد. ذیبخش گفت: مسافران وارده از این کشورها در صورت دریافت مجوز برای ورود به کشور و همچنین همه مسافرانی که در مدت 14 روز گذشته در یکی از کشورهای اتحادیه اروپا حضور داشته باشند باید متعهد به قرنطینه 14 روزه به محض ورود به کشور بوده و ملزم به همکاری کامل با تیم های بهداشتی طبق دستورات هستند. * احتمال تعلیق مجدد پروازهای انگلستان با تقاضای ستاد مقابله با کرونا وی با بیان اینکه هیچ مسافری از مبدا انگلیس پذیرفته نخواهد شد و امکان سفر از ایران به انگلیس نیز وجود نخواهد داشت، افزود: در صورت تقاضای ستاد ملی مقابله با کرونا تعلیق پروازها به کشور مذکور تمدید خواهد شد. سخنگوی سازمان هواپیمایی کشوری اضافه کرد: همچنین پرواز شرکت های هواپیمایی خارجی که به انتقال مسافران از انگلستان به ایران اقدام کنند، لغو می‌شود و چنانچه مسافر بیماری وارد کشور شود از طریق وزارت بهداشت قرنطینه می‌شود. ذیبخش اظهار کرد: در صورت اعلام وزارت بهداشت، درمان و آموزش پزشکی مبنی بر وجود این ویروس در سایر کشورها، به‌طور قطع پرواز به این کشورها نیز لغو می‌شود. انتهای پیام/",
    "label": "اقتصادی"
  },
  {
    "text": "عنوان: ارشاد با تداوم تعطیلی کتابفروشی‌ها حرفش را پس گرفت/ طرح بهارانه کتاب اجرا می‌شود\nخلاصه: معاون فرهنگی وزیر ارشاد با شیوع کرونا و پس از تعطیلی حدود یک ماهه کتابفروشی‌ها از موضع گذشته کوتاه آمد و اعلام کرد طرح فصلی بهارانه اجرا می‌شود.\nمتن: به گزارش خبرنگار کتاب و ادبیات خبرگزاری فارس، این روزها و با افزایش آمار ابتلا به بیماری کرونا محدودیت‌های بیش‌تری اعمال می‌شود. از این رو کتابفروشی‌ها هم مشمول این محدودیت‌ها شده و قرار است همچنان تعطیل باشند. بر اساس این گزارش، در حالی تعطیلی کتابفروشی‌ها وارد هفته چهارم می‌شود که قاسم نوده فراهانی، رئیس اتاق اصناف تهران پیرامون تمدید مجدد محدودیت‌های ضد کرونایی در تهران اظهار داشت: اصناف برای جلوگیری از ورشکستی باید فعالیت داشته باشند و آمادگی کامل برای اجرای هر نوع پروتکل بهداشتی را دارند، اما بسته بودن واحدهای صنفی و فعالیت بانک‌ها و سازمان امور مالیاتی و ... با توجه به شرایط اقتصادی سخت اصناف آن هم بدون هیچ حمایتی اصلاً کارشناسی و گره‌گشا نیست و بارها مراتب اعتراض خود را اعلام کرده‌ایم. کتابفروشی‌ها جز مشاغل گروه یک نبوده و همچنان با وجود گلایه‌های متعدد، تعطیل هستند. هرچند بسیاری از کتابفروشی‌ها با نامه‌های متعدد به مسئولان همچون وزیر ارشاد درخواست ورود این شغل به گروه یک را دارند، اما این مساله هنوز به جایی نرسیده است. بسیاری از آنها مدعی هستند به زودی تعداد فعالان صنف کتابفروش کاهش یافته و اغلب افراد با تغییر کاربری به فعالیت می‌پردازند؛ چراکه اغلب آنها از برگشت خوردن چک‌ها ابراز نگرانی می‌کنند و تعطیلات را ضربه سختی بر اقتصاد نشر می‌دانند. هرچند صبح امروز معاون اقتصادی رئیس جمهور اعلام کرد: چک‌ها تا ۲۰ اردیبهشت برگشت نمی‌خورند، اما باز هم نگرانی‌هایی وجود دارد. از سوی دیگر اقبال مردم به خرید آنلاین همزمان با آغاز کرونا صفحه جدیدی از فعالیت در این عرصه را رقم زده است. اما باید بپذیریم که بسیاری از کتابفروشی‌ها سنتی فعالیت داشته و همچنان فروش آنلاین ندارند. * کام بک ارشاد به طرح فصلی بهارانه همانگونه که رئیس اتاق اصناف تهران می‌گوید، باید در کنار این تعطیلی‌ها حمایت‌هایی هم صورت گیرد. با محسن جوادی معاون فرهنگی وزارت فرهنگ و ارشاد اسلامی در این باره گفت‌وگو کردیم. او درباره حمایت از کتابفروشی‌ها گفت: در تلاشیم پس از اتمام نمایشگاه مجازی قرآن، طرح فصلی بهارانه را اجرایی کنیم. این سخنان معاون وزیر ارشاد در حالی مطرح می شود که این وزارتخانه پیش از این به دلیل برگزاری نمایشگاه قرآن تمایل نداشت طرح بهارانه کتاب را در کتابفروشی‌ها اجرا کند، اما تعطیلی‌ها ارشاد را بر آن داشت تا پس از اتمام نمایشگاه قرآن طرح بهارانه را در کتابفروشی‌ها اجرایی کند. (اینجا بخوانید) انتهای پیام/",
    "label": "فرهنگ"
  },
  {
    "text": "عنوان: حاشیه بازی سایپا و پیکان| اعلام پنالتی برای پیکان با مشورت از داور چهارم/اعتراض عجیب نارنجی پوشان\nخلاصه: داور دیدار سایپا و پیکان طبق مشورت با داور چهارم این مسابقه برای پیکان اعلام پنالتی کرد که ایم امر سبب اعتراض شدید تیم میزبان شد.\nمتن: به گزارش خبرنگار ورزشی خبرگزاری فارس، پس از به ثمر رسیدن گل اول پیکان به سایپا فراز کمالوند با عصبانیت سر مدافعان تیمش فریاد زد. * در دقیقه 57 صحنه مشکوکی در برخورد نادر محمدی و مهرداد حیدری درون محوطه جریمه سایپا اتفاق افتاد که با وجود سر و صدای نیمکت‌نشین‌های تیم سایپا، اشکان خورشیدی اعتقادی به اعلام پنالتی نداشت. * ابوالفضل جلالی پس از به ثمر رساندن گل اول سایپا به آغوش کمالوند رفت و فریاد بلندی کشید. * حسین خوش نظر در دقیقه 63 از سکونشین‌های تیم سایپا درخواست کرد کمتر به عملکرد داور اعتراض کنند. * در دقیقه 85 حرکت مشکوکی درون محوطه جریمه سایپا اتفاق افتاد که در ابتدا اشکان خورشیدی اعتقادی به اعلام خطای پنالتی از ابراهیم صالحی نداشت اما در ادامه پس از اعتراض بازیکنان و کادرفنی پیکان داور به کنار زمین آمد و پس از مشورت با احمد محمدی،  داور چهارم برای تیم میهمان اعلام پنالتی کرد. * اعلام پنالتی به سود پیکان با اعتراض و سر و صدای عجیب نیمکت نشین‌های تیم سایپا همراه شد تا داور تصمیم بگیرد محن بیاتی‌نیا را از زمین اخراج شد. * خوش نظر، سرپرست سایپا در کنار زمین خودش را به دلیل اعلام پنالتی برای پیکان می زد. * لحظاتی پس از اخراج بیاتی‌نیا پس از اعلام خطا روی بازیکن پیکان کمالوند به خورشیدی گفت پدر تیم را درآوردی که این امر سبب شد داور سرمربی سایپا را هم از زمین اخراج کند. * تیم داوری بازی برای این مسابقه جنجالی هشت دقیقه وقت اضافی اعلام کرد. انتهای پیام/",
    "label": "ورزشی"
  },
  {
    "text": "عنوان: مشکل خانواده «احمد عزیزی» حل شد+نامه فرزند شاعر\nخلاصه: بنیاد مستضعفان در پاسداشت شاعر انقلاب مرحوم «احمد عزیزی» گره از مشکل خانواده این شاعر انقلاب باز کرد.\nمتن: به گزارش خبرنگار کتاب و ادبیات خبرگزاری فارس، بنیاد مستضعفان انقلاب اسلامی حکم تخلیه منزل زنده‌یاد احمد عزیزی از شاعران انقلابی را از دادگاه گرفت تا خانواده او طی مهلت ۳۰ روزه خانه را تخلیه کنند. این خبری بود که اردیبهشت ماه سال جاری در رسانه‌ها منتشر شد. بر اساس این گزارش، اما پس از این خبر تاکنون خبرنگار فارس پیگیر ماجرا بود تا با فرزند این شاعر درباره چرایی این مساله صحبت کند. در نهایت خبر به این مرحله رسید که «ابوالفضل عزیزی» فرزند مرحوم احمد عزیزی با ارائه این نامه اعلام کرد مشکل خانواده برطرف شده است. در این نامه که در اختیار خبرنگار فارس قرار گرفت، آمده است: به نام خداوند بخشنده مهربان حضرت زهرا دلش از یاس بود دانه‌های اشکش از الماس بود این بیت درخشان یکى از گوهرهاى میراث نابى است که پدرم زنده یاد احمد عزیزى نه تنها براى من، که براى رهروان و محبان اهل بیت (ع) بر جاى گذاشته است. میراث ادبى مرحوم پدرم از «واژه نامه ادبى» تا «نافله ناز»، از «غزالستان» تا «شرحى آواز» و ده‌ها کتاب و اثر دیگر، او را در زمره یکى از چهره‌هاى شاخص شعر و ادبیات انقلاب اسلامى قرار داده است. او شاعرى بود که بارها مورد لطف و تفقّد و عنایت مقام معظم رهبرى قرار گرفت و حتى زمانى که در بستر بیمارى بود، معظَّم له به عیادتشان تشریف آوردند. می‌رسد این مژده از گلشن به گوش مرغ حق هرگز نخواهد شد خموش اما میراث دیگر پدر براى من، دوستان و بزرگانى است که همیشه مرا به حًرمت پدرم تکریم داشته و. مورد مهر و حمایت قرار دادند. به فضل خداوند متعال و لطف و عنایت این بزرگان و ارجمندان، بنیاد مستضعفان در پاسداشت از زحمات و خدمات پدر فقیدم «احمد عزیزى» در عرصه شعر انقلاب اسلامى، به گشودن گره از کار فروبسته من‌ پرداخت و این روزها که جرعه‌هاى دلتنگى براى پدر فقیدم را در آثار و میراث او جستجو و زمزمه می‌کنم، بر خود واجب مى‌دانم از باب «من لم یشکر المخلوق لم یشکر الخالق»، از حمایت پدرانه و مشفقاته جناب دکتر محمود صلاحی، تدبیر و ارائه طریق جناب دکتر صولت مرتضوی و راهنمایى برادر هنرمندم جناب استاد امیر عبدالحسینی قدردانى نمایم که به احترام و پاسداشت زنده یاد احمد عزیزى، در دشوارترین شرایط، حامی و پشتیبان من بودند. همچنین به رسم وظیفه از پیگیرى و همراهى و حمایت استادان بزرگوار شعر معاصر آقایان علیرضا قزوه، سعید بیابانکی، عبدالجبار کاکایی، ناصر فیض، مرتضى امیرى اسفندقه و محمد مهدی سیار  تشکر مى‌نمایم و وجود ارزشمندشان را ارج مى‌نهم و سپاس ویژه خود را به مرد دغدغه‌مند انقلاب و همراه مستضعفان جناب آقای مهندس فتاح ابراز مى‌دارم که به محض اگاهی از موضوع گرفتارى حقیر، گره گشایی کردند. براى همه بزرگان و ارجمندانى که مفتخر بودم تا از حمایت پر مهرشان بهره‌مند شوم سلامتى و شادکامى آرزومندم و دست همه آن‌ها را مى‌بوسم که قدردان زنده یاد احمد عزیزى بودند. انتهای پیام/",
    "label": "فرهنگ"
  },
  {
    "text": "عنوان: تیغ سنگین ممیزی بنیاد روی صنعت بازی‌‌سازی/ موج مهاجرت بازی‌سازان در کشور کلید خورد/ حذف بیش از 300 بازی از سوی بنیاد بدون اطلاع‌رسانی قبلی\nخلاصه: مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کند؛ به همین منظور چند روز پیش بازی‌سازان، با انتشار بیانیه‌ای اعتراض و نگرانی خود را از نحوه رسیدگی و نظارت بازی‌ها ابراز کردند.\nمتن: به گزارش خبرگزاری فارس، هر ساله رهبر انقلاب شعاری را براساس شرایط فعلی کشور نامگذاری می‌کنند تا مسئولان براساس آن خط و مشی سیاست‌های خودشان را طبق آن تنظیم و جلو ببرند به طوری که طی دو سال اخیر رهبر انقلاب اولویت سال راجهش تولیدو حمایت از آن معرفی کردند این درحالیست که در سال جهش تولید مسئولان بنیاد ملی بازی رایانه‌ای به منظور تحقق بخشیدن این شعار متاسفانه مانع‌های زیادی را پیش پای سازندگان بازی‌ها ایجاد کرده‌ است و این مهم همسو با منویات مقام معظم رهبری نیست. از آنجا که صنعت بازی‌سازی طی سال‌های اخیر پیشرفت‌های قابل توجهی را در عرصه داخلی و بین‌المللی کسب کرده‌ نباید مسئولان کاری کنند که این صنعت درآمدزا و اشتغالزا به بن بست بخورد و جوانان ناامید شوند. طی روزهای اخیر شاهد گلایه بازی‌سازان از نحوه نظارت و ارزیابی از بنیاد ملی بودیم در همین راستا گفت‌وگوهایی را با چند تیم بازی ساز ترتیب دادیم که در ادامه می‌آید: مدیران استودیوهای بازی‌سازی بر این باورند که بنیاد ملی بازی‌های رایانه‌ای از بازی‌سازان داخلی حمایت کافی و وافی نمی‌کنند. امین شهیدی، مدیرعامل استودیو «بلک کیوب گیمز» که خود عضو کمیسیون صنفی بازی‌سازان است، در این رابطه معتقد است که رفتارهای سلیقه‌ای و نبود نگاه تخصصی، صنعت بازی‌سازی را با مشکل مواجه ساخته و این امر مهم باعث شده که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکنند؛ بلکه فعالیت خود را به بازی بین المللی اختصاص دهند. تیغ سنگین ممیزی روی صنعت بازی‌‌سازی امین شهیدی مسئول استودیوی بازی‌سازی بلک کیوب گیمز(مکعب مشکی)، در گفت‌وگو با خبرنگار تابناک در رابطه با نحوه برخورد با بازی‌سازان داخلی از سوی بنیاد ملی بازی‌های رایانه ای، اظهار کرد: متاسفانه سال گذشته به یکباره متوجه شدیم که تیغ سنگین ممیزی روی صنعت بازی‌ها افتاده تا جاییکه بازی‌های زیادی با مدیریت جدید بنیاد ملی بازی‌های رایانه‌ای در فرایند ممیزی با مشکل مواجه شدند و خیلی از بازی‌ها در بازه زمانی دوسه ماه به یکباره فیلتر شدند. حتی افرادی که بازی‌های آنها فیلتر شد کلا بازار ایران را رها کردند. وی معتقد است که بازی‌سازی چیزی نیست که مسئولان جلویآن رابگیرند؛ درست است که با تحریم برخی از کشورها مواجه هستیم ولی بالاخره بازی‌سازان به نحوی کار خودشان را ادامه می‌دهند. این امر مهم باعث شد که برخی از مشاغل بسیار آسیب ببینند و یکسری از بازی سازان نه تنها برای ایران بازی طراحی نکردند؛ بلکه فعالیت خود را به بازار بین‌المللی ترجیح دادند و این اتفاق از سال گذشته شروع شده و تا به امروز هم ادامه دارد.  رفتارهای سلیقه‌ای و غیرشفاف عامل اصلی فیلترینگ بازی‌های ایرانی مدیر استودیوی بازی‌سازی بلک کیوب (مکعب مشکی)، معتقد است که بعد از اینکه مسئول بنیاد ملی بازی‌های یارانه تغییر یافت، رویکردهای جدید نظارتی سنگین برای بازی‌سازان اعمال شد. این درحالیست که قبلا این نظارت‌ها انجام می‌شد اما نه به این شدت که باعث فیلتر شدن برخی از بازی‌ها شود، بنابراین با اجرای برخی از رفتارهای سلیقه‌ای و غیرشفاف در یک سال گذشته، بسیاری از بازی‌های ایرانی یا از فروشگاه‌های داخلی حذف و یا در خصوص محتوا به پدیدآورنده‌های آنها هشدار داده شد. متاسفانه رویکرد معاونت نظارت برای بازی‌سازان، رفتار سلیقه‌ای بود و نگاه تولیدی و تخصصی برآن حاکم نبود. یکی از درخواست‌های ما این است که در شورای نظارت از افراد متخصص در حوزه بازی‌سازی استفاده کنند و این یکی از این مسائلی است که یکسری از ممیزی‌ها سلیقه‌ای و یکسری نیز غیرتخصصی است. به گفته شهیدی، پس از تغییر مدیریت بنیاد، چند معاون اساسی هم جایگزین شدند. یکی از این بخش‌ها که بلافاصله تاثیر زیادی در حوزه بازی‌سازی داشت، تغییر مسئول قسمت نظارت بود. به این صورت که بدون اعلام قوانین شفاف و مشخص، در شورای تصمیم گیری نظارت که بدون حضور نماینده‌ای از بازی‌سازان تشکیل شده است، دستور به اصلاحیه برخی از بازی‌ها می‌دهند که به دنبال آن ،بازی‌ها فیلتر می‌شوند. وی معتقد است که روندهای ممیزی با توجه به مکتوب و مشخص نبودن به سمت سلیقه‌ای شدن پیش می‌روند و باید در شورای نظارت این قوانینبه صورتشفاف نوشته شده و به بازی‌سازان اعلام شود. علاوه براین موضوع طبق قانون جدید بنیاد ملی بازی‌های رایانه ای، کلیه بازی‌های تولید داخل باید در فرآیندی کند، زمان‌بر و سخت‌گیرانه از این بنیاد مجوز دریافت کنند. بنیاد به تازگی سامانه‌ای برای دریافت مجوز بازی‌سازان راه‌اندازی کرده است تا بازی‌سازان پیش از انتشار بازی، بازی‌های خود را در این سامانه ثبت کرده و مجوز بگیرند یا اینکه بازی مشخصی را بیش از چند ماه و در چند مرحله با اصلاحیه های زیادی رد می‌کنند که دیگر بازی‌ساز با توجه به هزینه‌هایی که باید هر بار انجام دهد، بی خیال این موضوع می‌شود. هنوز رفتار و معیار بنیاد ملی بازی رایانه‌ای برای بازی‌سازان مشخص نیست در ادامه کاوه نجفی مدیر تیم بازی‌سازان شرکت کاسپین معتقد است که دلیل اصلی رفتارها از سوی بنیاد ملی بازی رایانه‌های هنوز مشخص نیست و این خود مشکل بزرگی است یعنی معلوم نیست که دقیقا بازی‌سازان چه معیارهای را باید رعایت کنند تا محصولشان در لیست مارکت قرار گیرد. به عنوان مثال بازی‌ساز با یک تیم 3 تا 5 نفره برای ساخت یک محصول حدود دو ماه یا یکسال کار می‌کنند بعد از اینکه وارد مارکت شد در مرحله اخذ مجوز با مشکل مواجه می‌شود. هنوز معیارهای اعطای مجوز برای بازی‌سازان شفاف نیست. چرا بنیاد در نحوه نظارت و ارزیابی بازی‌های خارجی به مسائل فرهنگی ورود نمی‌کنند؟ یکی از اولویت بازی‌سازان رعایت مباحث فرهنگی و حجاب است و این مهم به طور حتم توسط اکثر بازی‌سازان رعایت می‌شود. متاسفانه بنیاد در این عرصه نیز هنوز با تکالیف خود آشنا نیست و با عنوان کردن برخی ایرادها که اصلا وجه قانونی ندارد سدی بزرگ جلوی بازی‌سازان ایجاد کرده است درحالیکه می‌شود به صورت منطقی و اصلاحات لازم عرصه را، به بازی‌سازان هموار سازد.  نجفی تأکید براین دارد چرا در نحوه نظارت و ارزیابی چنین مسائلی برای بازی‌های خارجی وجود ندارد و این بازی‌ها به راحتی در اختیار کاربران قرار می‌گیرد. متاسفانه رفتارهای دوگانه بنیاد ملی بازی رایانه‌ای باعث می‌شود تا کاربران بیشتر به سمت بازی‌های خارجی کشیده شوند. بنابراین باید در این زمینه تدابیری اندیشیده شود تا بازی‌سازان داخلی فدای بازی‌سازان خارجی نشوند. حذف بازی از مارکت سبب بی اعتمادی مشتریان می‌شود وی معتقد است سخت‌گیری بنیاد ملی از عید سال جاری بیشتر نمود پیدا کرده است چرا که در گذشته چنین مشکلاتی وجود نداشت که حتی بازی را از بازار حذف کنند. یکی از نگرانی ما بازی‌سازان این است زمانی که بازی ما از مارکت برداشته می‌شود دیگر کاربر به بازی‌های ساخت ایران اعتماد پیدا نمی‌کند و بیشتر به سمت بازی‌های خارجی کشیده می‌شود که این موضوع با منویات مقام معظم رهبری تناقض دارد و ایشان معتقدند باید مسیر را برای رشد و توسعه تولید و حمایت از جوانان نخبه داخلی هموار کنیم در حالیکه رفتار مسئولان نظام برعکس این منویات است؛ چرا که سخت‌گیری بیش از حد باعث کاهش بازی‌سازان در بازار داخلی می‌شود. سخت‌گیری بیش از حد، صنعت بازی‌سازی را به ورطه نابودی هدایت می‌‌کند همچنین محمد زهتابی مدیر استودیو پاییزان نیز اعتقاد براین دارد که حوزه بازی‌سازی صنعت نوپایی است و انتظار می‌رود که حمایت‌های بیشتر از سوی مسئولان صورت گیرد. بنیاد جدید رویکردش بیشتر روی حساسیت فرهنگی است البته حساسیت درستی است؛ منتها سختگیری کردن برمحصولات داخلی، آن هم در سالی که جهش تولید و مانع زدایی نامگذاری شده است منطقی نیست. با توجه اینکه صنعت بازی در کنار فرهنگ‌سازی در عرصه اشتغالزایی و ارزآوری نقش کلیدی را در جامعه ایفا می‌کند متاسفانه امروزه شاهد هستیم که به بازی‌های داخلی ایرادات بیشتری نسبت به بازی خارجی گرفته می‌شود. ذهتابی معتقد است معیارها برای بازی و انیمیشن باید بازنگری شود؛ چرا که شخصیت‌ها در بازی کارتونی است و با واقعیت متفاوت است، بنابراین باید معمولا معیارها و ارزیابی‌ها ساده‌تر باشد. حکم‌هایی که از سوی مراجع به انیمیشن داده می‌شود معمولا ساده‌تر است؛ اما امروزه شاهد هستیم که این سخت‌گیری‌ها برعکس اتفاق می‌افتد و این مهم باعث شده که بازی‌سازان در ساخت کاراکترها از خانم‌ها استفاده نکنند. همچنین بازی‌سازان معتقدند که بازی‌های ساخته شده در مارکتی معرفی می‌شوند که بازی‌ها و نمونه‌های خارجی نیز حضور دارند، از این رو مقایسه‌ای بین این بازی ها صورت می‌گیرد و در اکثر شرایط نتیجه به نفع نمونه های خارجی به اتمام می پذیرد. عدم وجود ایده های جدید باعث تقلید از بازی‌های خارجی می‌شود و در صورتی‌که نمونه ایرانی در ارائه و پیاده‌سازی کوچک‌ترین مورد ناتوان باشد، مورد انتقاد از سوی کاربران قرار می‌گیرد، این در شرایطی است که بازی‌های خلاقانه و جدید در شرایط متفاوتی هستند و باید با ارائه بهترین کیفیت جایگاه خود را در مارکت مستحکم کنند. ناتوانی در ارائه کوچک‌ترین امکان، جایگاه بازی‌های ایرانی را متزلزل کرده و دیدگاه کلی درباره بازی‌های ایرانی را منفی می سازد. بازی‌سازان نماینده‌ای در شورای نظارت ندارند یکی دیگر از چالش‌هایی که فعالان این حوزه روی آن تاکید دارند، نبود یک نماینده از بازی‌سازان در شورای نظارت است. آنها معتقدند بخش نظارت حتی حاضر به برقراری گفت‌وگو با بازی‌سازان نیست. وی یادآور شد که در بنیاد ملی بازی رایانه در مرحله ارزیابی و نظارت از نحوه عملکرد بازی‌سازان از افراد متخصص استفاده نمی‌کند؛ این درحالیست که باید یک نماینده از بازی‌سازان که هم مخاطب را بشناسد، هم به چالش‌های بازی‌سازان آشنا باشد، در این شورا باشد تا بتواند آنها را به درستی راهنمایی کند. موج مهاجرت بازی‌سازان در کشور شروع شده است ذهتابی تأکید می‌کند که در صورت ادامه دار بودن این روند شاهد کوچ بازی‌سازی از عرصه بازار داخلی خواهیم بود؛ چرا که هم‌اکنون برخی از بازی‌سازان به دلیل نبود حمایت از سوی بنیاد تمایلی برای ماندن در بازار داخلی را ندارند و به خارج کوچ کردند.  باید سیاست حمایت از تولید داخل در دستور کار مسئولان بنیاد قرار گیرد یکی دیگر از مباحثی که موجب اعتراض بازی‌سازان کشور شده، حذف برخی بازی‌ها از فروشگاه‌های اپلیکیشن است. بازی‌سازان معتقدند سخت‌گیری‌های نظارتی تنها به اصلاح بازی‌ها محدود نمی‌شود و در مواردی این بنیاد حتی اقدام به حذف بازی‌ها از استورهای ایرانی کرده است. فیلتر و حذف بیش از 300 بازی از سوی بنیاد بدون اطلاع‌رسانی قبلی ذهتابی معتقد است که باید سیاست حمایت از تولید داخل در دستور کار مسئولان بنیاد قرار بگیرد ممکن است که بازی‌سازی دچار خطا و اشتباه شود؛ اما نباید فیلترینگ جز اولویت نخست بنیاد باشد؛ چرا که سال گذشته نزدیک 300 بازی از سوی بنیاد فیلتر شد و بدون اینکه از قبل تذکری داده باشند و این رفتار درستی نبود. برخوردهای سخت‌گیرانه خلاقیت و قدرت رقابت را از جوانان می‌گیرد در ادامه گفت‌وگویی با امیر خاوری مدیر تیم هزارتو ترتیب دادیم که به دلیل سیاست و برخوردهای بنیاد، بازار داخلی را ترک کرده است. رده‌بندی سنی در تمام دنیا انجام می‌شود اما این‌طور نیست که سخت‌گیری‌های عجیب و غریب انجام دهند و این موضوع باعث می‌شود که علاوه برکاهش تنوع بازی، خلاقیت بازی‌سازان و قدرت رقابت از بین برود. همچنین بازی‌ساز‌ان معتقدند که تولید بازی روندی پرهزینه است و تولیدکننده با ریسک بالایی و شکست ۹۰ درصدی وارد این حوزه می‌شود و با توجه به اینکه بیشتر بازی‌سازان با هزینه‌های شخصی و بدون هیچ حمایتی وارد این حوزه می‌شوند باید چارچوب مشخصی برای این موضوع طراحی شود. وی معتقد است که معیار ارزیابی دقیق از سوی بنیاد برای بازی‌سازان وجود ندارد شاید این معیارها برای خودشان قابل قبول باشد؛ اما ادامه این روند و سنگ‌اندازی‌ها زمینه را برای ایجاد چالش‌های جدی فراهم خواهد کرد؛ چرا که هم‌اکنون ما حدود دو سال است که بازار ایران را ترک کردیم و در تلاش هستیم که در بازار خارجی فعالیت خود را ادامه دهیم. گفتنی است چندی پیش بازی‌سازان ایرانی با به راه انداختن کارزاری تحت عنوان «حمایت از صنعت بازی» به قوانین مختلف بنیاد ملی بازی‌های رایانه‌ای اعتراض کردند و با انتشار بیانیه‌ای خطاب به بنیاد ملی بازی‌های رایانه‌ای نگرانی خود را از نحوه رسیدگی بخش نظارت بازی‌ها و فیلترینگ بازی‌ها ابراز کردند. در همین راستا خبرنگار تابناک برای پیگیری این موضوع به سراغ مسئولان بنیاد ملی بازی‌های ‌رایانه‌ای رفت اما متاسفانه هیچکدام حاضر به پاسخگویی در این زمینه نشدند. انتهای پیام/",
    "label": "تفریح و نشاط"
  },
  {
    "text": "عنوان: ملاقات گیمرها با «فرمانده مقاومت» در تابستان\nخلاصه: تهیه کننده بازی «فرمانده مقاومت: نبرد آمرلی» گفت: این بازی در حال حاضر در مرحله تست و دیباگ قرار دارد و پس از اصلاحات نهایی اوایل تابستان امسال در سبد کالای فرهنگی خانواده ها قرار می گیرد.\nمتن: گروه تفریح و نشاط: تهیه کننده بازی «فرمانده مقاومت: نبرد آمرلی» در گفتگو با خبرنگار فارس گفت: این بازی در حال حاضر در مرحله تست و دیباگ قرار دارد و پس از اصلاحات نهایی اوایل تابستان امسال در سبد کالای فرهنگی خانواده ها قرار می گیرد. مهدی جعفری جوزانی مسئول مرکز متنا سازمان فضای مجازی بسیج در گفت و گو با خبرنگار فارس در خصوص آخرین وضعیت بازی ای که نمایش دهنده رشادت های «سردار سلیمانی» است، گفت: بر اساس فراخوانی که در صفحه شخصی خودم و صفحه بازی برای پیشنهاد اسم منتشر شد با همراهی مردم اسامی مختلفی برای بازی پیشنهاد شد که در نهایت با جمع بندی هایی که با کارگردان اثر داشتیم، «فرمانده مقاومت: نبرد آمرلی» به عنوان نام بازی انتخاب شد. وی ادامه داد: این بازی در حال حاضر در مرحله تست و دیباگ قرار دارد و پس از اصلاحات نهایی اوایل تابستان امسال در سبد کالای فرهنگی خانواده ها قرار می گیرد. تهیه کننده بازی «فرمانده مقاومت: نبرد آمرلی» با بیان اینکه این بازی در نوع خود قطعاً مخاطبان را شگفت زده خواهد کرد،‌ گفت: بازی از لحاظ گرافیکی نسبت به تیزر ابتدایی که ٦ ماه پیش منتشر شد فرق کرده،‌ بازی بزرگتر و سلاح های جدیدتری اضافه شده است، در واقع تاکنون بازی ای با این گرافیک و داستان در سطح اول شخص نداشته ایم. جعفری جوزانی افزود: با توجه به اینکه امکان سریالی شدن بازی وجود دارد دو قسمت دیگر هم در حال نگارش است که نام آنها بر اساس مأموریت های صورت گرفته در سوریه و حلب انتخاب می شود، اما عنوان «فرمانده مقاومت» در تمامی قسمت ها ثابت است. وی گفت: ما به دنبال این بودیم که بازی فرمانده مقاومت متأثر از بازار بازی سفیر نباشد، به همین جهت هم تصمیم گرفتیم عرضه آن را دیرتر آغاز کنیم اما به موج چهارم کرونا برخورد کردیم و باعث شد این تأخیر طولانی تر شود. مدیرعامل مؤسسه فرهنگی هنری منادیان با تأکید بر اینکه نام «فرمانده مقاومت» از سخنان مقام معظم رهبری در خصوص حاج قاسم الهام گرفته شده،‌ گفت: در صورتی که موج پنجم کرونا در راه نباشد و شرایط بهتر شود،‌ قطعاً با یک رونمایی ویژه این بازی را روانه بازار خواهیم کرد. داستان بازی فرمانده مقاومت روایتگر شکست محاصره چندماهه شهر آمرلی با رشادت های سپهبد شهید حاج قاسم سلیمانی است. شخصیت اصلی بازی یک سرباز مدافع حرم است که تلاش می کند خانواده های در معرض خطر حمله داعش را به کمک همرزمان خود نجات دهد. انتهای پیام/",
    "label": "تفریح و نشاط"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: چگونه فضای مجازی را برای بچه ها امن تر کنیم؟ /انواع روش های کنترل برای والدین\nخلاصه: والدین امروزی با یک چالش بزرگ هم روبرو هستند، ارزیابی جوانب مثبت و منفی آزادی دیجیتالی به فرزندان و تعیین مرزهای این آزادی که همیشه برایشان مسأله مهمی محسوب می شود.\nمتن: فاطمه خوش‌نما: به گزارش خبرنگار تفریح و نشاط خبرگزاری فارس، والدین در حال تربیت نسل جدیدی از بچه‌ها هستند. کودکان تبلت در دست دارند و نوجوانان برای برقراری ارتباط از گوشی‌های هوشمند استفاده می‌کنند، همچنین اکثر مدارس رایانه و تبلت را در برنامه درسی خود قرار داده‌اند. والدین به فرزندان و نوجوانان خود اجازه می‌دهند تلفن همراه داشته باشند زیرا این کار یک روش عالی برای برقراری ارتباط با آنها است و می‌دانند که فرزندانشان کجا هستند و در چه شرایطی قرار دارند. اما والدین امروزی با یک چالش بزرگ هم روبرو هستند، ارزیابی جوانب مثبت و منفی آزادی دیجیتالی به فرزندان و تعیین مرزهای این آزادی که همیشه برایشان مسأله مهمی محسوب می شود. در همین راستا مریم داوردان، کارشناس تربیتی سامانه کدومو در یادداشتی پیرامون انواع کنترل والدین در عصر حاضر مطالبی را عنوان کرده است که در زیر می خوانید: اکثر والدین می‌دانند که محدود کردن دسترسی کودکان به اینترنت می‌تواند بر توانایی آنها در یادگیری و رشد تأثیر بگذارد اما به این معنا نیست که کودکان را در معرض تهدیدهایی که محتوای آنلاین دارد قرار دهند. به همین خاطر ایجاد شیوه‌ای متناسب و در حالت تعادل، برای والدین تبدیل به یک چالش شده است. صحبت با فرزندمان، تشویق به رفتارهای مسئولانه و ایجاد انعطاف‌پذیری دیجیتالی مسأله مهمی است تا کودکان بدانند که در صورت وقوع اتفاقات ناگوار، چه کاری باید انجام دهند. می‌توانیم از اینترنت پاک برای دسترسی فرزندمان استفاده کنیم، سیم‌کارت کودک و سیم‌کارت دانش‌آموز فقط اینترنت داخلی دارند گرچه محتوای سایت‌های داخلی هم به طور کامل برای کودک امن نیستند اما محدودیت‌های را شامل می‌شوند. علاوه ‌بر آن کنترل‌های والدین هم می‌تواند به ما کمک کند تا در دنیای دیجیتال اطراف خود قدم‌های استوارتری بگذاریم، همان‌طور که به کودک خود یاد می‌دهیم وقتی در خانه تنهاست همه درها را قفل کند، باید آموزش دهیم که نیاز است از سیستم امنیتی در دستگاه‌های خود استفاده کند. انواع کنترل‌ها صحبت درباره کنترل‌ها گاهی اوقات گیج‌کننده است اما در اصل، سه نوع کنترل وجود دارد که والدین باید از آنها آگاه باشند. کنترل‌های سطح شبکه که روی هاب یا روتر تنظیم می‌شوند و برای همه دستگاه‌های متصل به آن هاب یا روتر اعمال می‌شوند (کل خانواده شما را پوشش می‌دهد.) کنترل‌های برنامه روی سیستم‌عامل یا برنامه‌ای که در حال استفاده است تنظیم می‌شوند. نمونه‌هایی از این موارد می‌تواند تنظیماتی باشد که برای گوگل اعمال می‌شود و نیاز است روی هر دستگاهی که فرزند شما به آن دسترسی دارد اعمال شود.کنترل‌های سطح دستگاه روی خود دستگاه مانند تلفن هوشمند تنظیم می‌شوند و صرف‌نظر از نحوه و محل اتصال دستگاه به اینترنت اعمال می‌شوند. در ادامه هر کدام را بیشتر توضیح می‌دهیم: اول) تنظیمات روتر: برای این کار به دو روش می‌توان اقدام کرد: از طریق اپلیکیشن‌های موبایل روتر و دیگری تنظیمات داخلی دستگاه. اگر روتر یا مودم خود را در به تازگی خریده باشید، می‌توانید اپلیکیشن موبایل آن را نصب‌کرده و در قسمت تنظیمات، به بخش ابزارها (Tools) رفته و گزینه‏ی Parental Control را ببینید. در آنجا تنظیماتی را که مایل هستید، انجام دهید. روش دوم همان روش قدیمی که باید از یک مرورگر وب استفاده کرده و آدرس IP گیت‌وی روتر را وارد و بعد رمز عبور ورود به روتر را بزنید و گزینه‏ی parental control را زده و آن را شخصی‌سازی کنید. در تنظیمات روتر می‌توانید گزینه‌های زیر را نسبت به حساسیت‌های خودتان شخصی‌سازی کنید:  محدودسازی ساعت استفاده از اینترنت محدودسازی کلمات و وب‌سایت‌ها توقف وای‌فای از طریق دستورات صوتی که در مودم‌های نسل جدید وجود دارد. دوم) دستگاه‌های مجهز به اینترنت: همه‏ کنسول‌ها و دستگاه‌های اصلی بازی و گوشی و تبلت‌ها دارای کنترل هستند، اکثر کنسول‌ها و دستگاه‌های بازی گوشی و تبلت از طریق اینترنت فعال هستند، برخی از این سیستم‌عامل‌ها به شما این امکان را می‌دهند تا برای هر یک از اعضای خانواده به‌تناسب سن و نیازهایشان تنظیمات خاصی را انجام دهید. رایانه‎‏ شخصی و لپ تاپ با سیستم عامل ویندوز: کاربران ویندوز ۱۰ می توانند با استفاده از ویژگی Family Features کاربران با سن کمتر را اضافه کرده و با استفاده از این ویژگی می توانند از گزینه های کنترل‌کننده‌ای همچون فیلتر کردن برخی از سایت‌ها، ایجاد محدودیت زمانی و اطلاع از موقعیت مکانی کودکان بر اساس مکانی که وارد ویندوز می شوند، بهره گیرند (البته این ویژگی برای تمام دستگاه‌های دارای سیستم عامل ویندوز قابل استفاده نیست). برای فعال کردن این ویژگی به وب سایت account.microsoft.com/family مراجعه کرده و سپس با کلیک بر روی گزینه “Add a Child” یک آدرس ایمیل یا حساب مایکروسافت برای هر یک از کودکان خود ایجاد کنید و یا در صورتی که آدرس ایمیل دارند، آن‌ها را وارد کنید. اکنون شما می‌توانید محدودیت‌هایی برای دسترسی کودکانتان به سایت‌ها و اپلیکیشن‌های مختلف ایجاد کنید و همچنین امکان استفاده از بازی هایی را فراهم کنید که برای رده سنی کودکان شما مناسب باشند. همچنین می توانید مشخص کنید که آن ها اجازه خرید از فروشگاه های اینترنتی را داشته باشند یا نه و امکان بررسی فعالیت های اخیر آن ها نیز وجود دارد. iPhone ، iPad و iPod touch از طریق تنظیماتی که در تنظیمات بخش Screen Time به شما می‌دهد می‌توانید رمز عبور بگذارید، استفاده از Appstore  را محدود کنید، برنامه‌هایی که کودک مجاز به استفاده از آن است را مشخص کنید، محدودیت محتوا و حریم خصوصی را برای فروشگاه تنظیم کنید تا موسیقی و فیلم و بازی‌های مناسب رده سنی کودک اجازه دانلود داشته باشد، محتوای وب را محدود کنید، جستجوی وب سیری را محدود کنید، تنظیمات game center را شخصی‌سازی کنید به طور مثال امکان بازی چندنفره و امکان افزودن دوستان و  ضبط صفحه را محدود کنید. در سیستم عامل ios امکان اضافه‌کردن چند کاربر وجود ندارد. در دستگاه‌های اندروید (دستگاه‌هایی که دارای نسخه اندروید ۵ به بالا هستند) امکان ایجاد چند کاربر وجود دارد. پس از ایجاد کاربر جدید می‌توانید با ایجاد محدودیت‌هایی در حساب کاربری کودکان خود، مانع دسترسی آن‌ها به اپلیکیشن‌ها، بازی‌ها و ویژگی‌هایی را که مناسب سن آن‌ها نیست، شوید. برای ایجاد کاربر جدید در دستگاه‌های اندرویدی، نوار نوتیفیکیشن‌ها را دو بار پایین بکشید و سپس گزینه User را که در قسمت بالای سمت راست صفحه وجود دارد، لمس کنید و در نهایت گزینه Add User را انتخاب کنید. به نسبت رده سنی فرزندانتان می‌توانید تنظیمات دسترسی خاصی به او بدهید. Kids mode اگر از تبلت یا تلفن هوشمندی استفاده می‌کنید که حالت کودک دارد، راهی عالی برای تبدیل دستگاه به فضایی مناسب برای بازی و یادگیری کودک شما در یک محیط امن است. این امکان وجود دارد که دسترسی کودکان را فقط به برنامه‌های خاصی محدود کنید و از طریق یک پین کد اجازه دسترسی به بخش‌های دیگر گوشی یا تبلت را ندهید. این حالت برای اندروید 8 به بعد قابل‌استفاده است. همچنین برای کسانی که ورژن‌های قدیمی دارند می‌توانند با جستجوی Kids Home در فروشگاه گوگل‌پلی چنین نرم‌افزاری را دانلود کنند.  کنسول پلی‌استیشن دارای تنظیمات کنترل والدین هستند که انواع بازی‌های قابل پخش و دانلود و همچنین محتوای ویدئویی قابل‌مشاهده را محدود می‌کند. در قسمت حساب‌های کاربری، می‌توانید یک حساب را به عنوان والدین و حساب‌های فرزندان را تعیین کنید و دسترسی آنها مثل رده سنی، پرداخت درون برنامه‌ای و مانند آن را تعیین کنید. Nintendo Switch  گزینه‌های مختلفی برای کنترل والدین دارد تا والدین بتوانند فعالیت‌های فرزندان خود را محدود یا کنترل کنند. برنامه رایگان کنترل والدین Nintendo Switch انجام این کار را آسان می‌کند، حتی وقتی در خانه نیستید. کنسول  Xbox 360 به شما امکان می‌دهد دسترسی به بازی‌ها، فیلم‌ها را شخصی‌سازی و مدیریت کنید. کنترل والدین به شما این امکان را می‌دهد محتوایی مانند بازی‌ها، فیلم‌ها و نمایش‌های تلویزیونی، دسترسی به Xbox Live و مدت زمان استفاده کاربر از این کنسول را به صورت روزانه یا هفتگی محدود کنید. کنترل‌های والدین را با تعریف حساب کاربری می‌توان تعیین کرد. برای کنسول‌های Xbox One لازم است کاربران با یک حساب کاربری وارد سیستم شوند. کنسول‌ها بر اساس جزئیات دارنده حساب، یک سری تنظیمات پیش‌فرض را اعمال می‌کنند. به عنوان مثال، برای کاربران 17 سال به پایین، خریدها مسدود شده است. دو روش برای تنظیم کنترل والدین در Xbox One شما وجود دارد: یکی از طریق ویژگی \"Family\" که به کاربران امکان می‌دهد حساب‌های کاربری را با هم در یک کنسول گروه‌بندی کنند. یا با ورود جداگانه به حسابی که ممکن است بخواهید آن را محدود کنید. دستگاه‌های دارای Google Play دارای کنترل والدین برای محدودکردن محتوایی هستند که می‌توانید از این فروشگاه در دستگاه خود بارگیری یا خریداری کنید. به طور پیش‌فرض، کنترل‌های والدین خاموش هستند. برای روشن‌کردن آنها، برنامه Play Store را در دستگاه Android خود باز کنید، در پایین گزینه Parental Controls را انتخاب کرده و به گزینه تنظیمات دسترسی پیدا کنید. سوم) موتورهای جستجو این احتمال وجود دارد که کودکان هنگام گشت‌وگذار و جستجو در اینترنت گاهی اوقات با مواردی روبرو شوند که برای سن و مرحله رشد آنها نامناسب است. موتورهای جستجوی اصلی به شما این امکان را می‌دهند تا فیلترهایی مانند Google SafeSearch را تنظیم کنید که به شما کمک می‌کند تصاویر نامناسب را از نتایج خود مسدود کنید. این فیلترها 100٪ دقیق نیستند، اما به شما کمک می‌کنند تا از بیشتر محتوای بزرگسالان جلوگیری کنید. همچنین استفاده از موتورهای جستجوی کودک پسند مانند Swiggle، kidrex، مرورگرهای حلال مانند salamweb  که شامل فیلترهای اخلاقی است. پیشنهاد می‌شود. مشکل این مرورگرهای این است که کمتر محتوای فارسی را پشتیبانی و ارائه می‌کنند. چهارم) برنامه‌های کنترل والدینی از ویژگی‌های نرم‌افزارهای کنترل والدین می‌توان به مدیریت زمان استفاده از دستگاه و مشاهده‏ برنامه‌های در حال استفاده و زمان استفاده از برنامه‌ها، کنترل ساعات کار گوشی و آگاهی از موقعیت مکانی تلفن همراه فرزند، کنترل مرورگر اینترنت، مسدودسازی برنامه‌ها و وبسایت‌ها اشاره کرد. با جستجو کلمه‏ parental control در فروشگاه اپل‌استور یا گوگل پلی می‌توانید تعداد زیادی از این نرم‌افزارها را مشاهده کنید. نکته قابل توجه این است که اکثر این نرم‌افزارها خارجی بوده و برای اینکه از تمامی امکانات آن بهره‌مند شوید نیازمند حق شارژ ماهیانه یا سالیانه است. ماهم سعی کردیم چند نرم‌افزار که رتبه بالاتری در سایت گوگل داشته و امکانات بیشتری در حالت رایگان دارند معرفی کنیم. Qustodio: یکی از نرم‌افزارهای کنترل والدین Qustodio است که مجموعه کاملی از ابزارها برای ایمن نگه داشتن آنلاین کودکان از جمله فیلتر کردن محتوا و محدودیت‌های زمانی ارائه می‌دهد. این نرم‌افزار برای سیستم‌عامل‌های اندروید و ای او اس طراحی شده است. نسخه رایگان این برنامه یکی از جامع‌ترین برنامه‌های کنترل والدین است که به والدین این امکان را می‌دهد قوانین و برنامه‌های زمانی را تنظیم کنند، پورنوگرافی را مسدود کرده و دسترسی به سایر محتوای نامناسب (قمار و مواد مخدر و ...) را تنظیم کنند. در نسخه پولی، همچنین نظارت بر پیامک، شبکه‌های اجتماعی و کنترل‌های هر برنامه به‌صورت مجزا وجود دارد. برای استفاده از نرم‌افزار،  Qustodio Parental Control App را از فروشگاه اپل‌استور یا گوگل پلی بر روی گوشی یا تبلت خودتان (والدین) دانلود نمایید. پس از نصب نرم‌افزار از شما یک آدرس ایمیل فعال و رمز (غیر از رمز ایمیل خودتان) می‌خواهد سعی کنید از رمزهای آسان و آن چه فرزند شما از آن اطلاع دارد استفاده نکنید. چون محدودیت دسترسی‌ها برای فرزندتان بر اساس این رمز خواهد بود، سپس برای تکمیل مراحل ثبت نام پین کدی به آدرس ایمیل شما فرستاده شده که نیاز است به ایمیل خود مراجعه کرده و پین کد دریافتی را وارد نمایید. پس از نصب نرم‌افزار از شما می‌خواهد که اطلاعات فرزندتان که شامل نام، جنسیت و تاریخ تولد به میلادی است را وارد کنید. در مرحله بعد نوع سیستم عامل دستگاه فرزندتان را مشخص کرده و نرم‌افزار Kids App Qustodio را بر روی تبلت یا گوشی فرزندتان دانلود کنید. پس از نصب نرم‌افزار روی دستگاه فرزندتان و وارد کردن آدرس ایمیل و رمزعبوری که ابتدا ایجاد کردید، دو نرم‌افزار به هم متصل شده و فرزند شما هر فعالیتی که انجام دهد، اعم از مشاهده فیلم در یوتیوب، جستجوهای اینترنتی و اپلیکیشن‌هایی که نصب و استفاده می‌کند و موقعیت مکانی‌اش را مشاهده می‌کنید، همچنین با توجه به رده سنی که برای فرزند خود انتخاب کردید سایت‌هایی که مناسب رده سنی فرزند شما نیست بلاک می‌شوند، به طور مثال نگارنده نرم‌افزار را برای یک کودک هشت ساله تنظیم کرد و هنگام ورود به فیلیمو از ورود کودک جلوگیری شد. شما می‌توانید دسترسی فرزندتان به نرم‌افزارهایی که در دستگاه خودش نصب کرده و شما آن را برای استفاده مناسب نمی‌دانید بلاک کنید. برای این کار روی گزینه‏ premium control کلیک کرده و گزینه‏ block را انتخاب کنید. حتی می‌توانید روی هر نرم‌افزار زمان استفاده در روزهای مختلف را محدود یا برای یک روز اجازه استفاده از نرم‌افزار را ندهید. شاید برای شما این سؤال پیش آید که فرزندمان می‌تواند نرم‌افزار را از روی دستگاهش پاک کند یا خیر. باید بگوییم تا زمانی که به رمزی که شما انتخاب کرده‌اید دسترسی نداشته باشد امکان پاک کردن یا مدیریت برنامه‌ها را ندارد به همین دلیل مهم است که رمزی انتخاب کنید که فرزندتان از آن اطلاع ندارند یا برایشان قابل حدس نباشد. از اشکالات این نرم‌افزار این است که نمی‌تواند محتوایی که فرزندمان هنگام استفاده اپلیکیشنی مانند اینستاگرام مشاهده می‌کند را رصد کند یا ویدئوهایی که در آپارات مشاهده می‌کند شناسایی کند. همچنین نسخه رایگان نرم‌افزار برای رصد تنها یک دستگاه می‌توان استفاده کرد. KuuKla Parental Control یکی دیگر از این نرم‌افزارهای اندرویدی کاملاً رایگان، کوکلا است که ویژگی اصلی‌اش محدود کردن دسترسی کودک به نرم‌افزارهای خاص است. این نرم‌افزار بر روی دستگاه نصب می‌شود و از این طریق والدین می‌توانند دسترسی کودکشان را به برنامه‌های مشخص را تعیین کنند به طوری که فقط برنامه‌هایی که کودک می‌تواند به آنها دسترسی داشته باشد در صفحه ظاهر می‌شود، علاوه بر این با ویژگی مدیریت زمان، می‌توانند زمان استفاده فرزندتان را از تلفن همراه و تبلت کنترل کنید.  پس از دانلود برنامه آدرس ایمیل خود به همراه یک رمز (به‌غیراز رمز ایمیل خود) را وارد کنید، یک پین کد به آدرس ایمیل ارسال می‌شود که برای تکمیل ثبت نام باید این پین کد را وارد نمایید و فرآیند ثبت‌نام کامل می‌شود. در مرحله‏ بعد می‌توانید نرم‌افزارهایی که فرزندتان اجازه استفاده دارد را از بین نرم‌افزارهای نصب شده در دستگاه انتخاب نمایید تا فقط این نرم‌افزارها را مشاهده کند. همچنین از بخش Time Management می‌توانید زمان استفاده از نرم‌افزارهایی را که انتخاب کردید برای فرزندتان محدود کنید. از بخش web filter آدرس صفحاتی که می‌خواهید برای کودک بلاک شود را می‌توانید اضافه کنید. SecureTeen Parental Control App امکانات این نرم‌افزار هم مانند Qustodio است در این نرم‌افزار هم ابتدا از شما سؤال می‌کند که دستگاهی که در دست دارید برای والدین است یا کودک، اگر گزینه والدین را انتخاب کنید، ابتدا نرم‌افزار مانیتور مخصوص والدین را نصب می‌کند سپس از شما می‌خواهد که بر روی دستگاه فرزند خود نرم‌افزار مخصوص فرزند را نصب کنید. همچنین می‌توانید از طریق وب سایت برنامه به آدرس www.secureteen.com از امکانات نظارتی نرم‌افزار استفاده نمایید. از ویژگی‌های این نرم‌افزار می‌توان به تعیین محدودیت زمانی استفاده از دستگاه، بررسی حضور آنلاین فرزندمان به صورت شبانه روزی، زمان بندی زمان برای فعال کردن محدودیت زمانی روزانه برای استفاده از تلفن همراه و تبلت، مسدود کردن برنامه‌هایی که مناسب فرزندمان نمی‌دانیم، نظارت بر تمام پیام‌های متنی ارسال شده و دریافت شده از دستگاه کودک، نظارت بر تمام جزئیات تماس، پیگیری کلیه فعالیت‌های فیس‌بوک، گزارش‌های تاریخچه جستجو در وب، ردیابی موقعیت مکانی فرزندمان. در نسخه‏ رایگان این نرم‌افزار امکان نظارت بر محتوای اینستاگرام وجود ندارد اما اگر اشتراک سالیانه این نرم افزار خریداری شود می تواند بر محتوای اینستاگرام و واتس اپ در صورت داشتن اطلاعات فرزندتان دسترسی داشته باشید. نرم‌افزار باغچه: باغچه نرم‌افزار اندرویدی ایرانی است که می‌تواند برای همه افراد خانواده مفید باشد. این نرم‌افزار را برای تمام کسانی که احساس می‌کنند به استفاده از گوشی خود معتاد شده‌اند می‌توان پیشنهاد داد اما علاوه‌برآن کنترل هوشمندانه و همدلانه خوبی برای محافظت از فرزندان در استفاده از گوشی و تبلت است.  بعد از نصب نرم‌افزار می‌توان زمان 10 تا 120 دقیقه‌ای برای دوری از گوشی و تلفن همراه انتخاب کرد، این انتخاب به منزله کاشت بذر یا بوته‌ای است که کاربر انتخاب می‌کند، در طول مدت تمرین دوری از تلفن همراه ضمن نمایش پیام‌های هدف‌دار و امیدبخش، در صفحه موبایل، بذر کاشته شده رشد کرده و تبدیل به بوته یا درختان متنوعی می‌شود. در طول مدتی که این بذر درحال‌رشد کردن است نمی‌توان از تلفن همراه استفاده کرد در غیر این صورت درخت خشک می‌شود. پس هر بوته و درخت کامل نشان‌دهنده موفقیت در ترک وابستگی (اعتیاد) و هر درخت خشک‌شده نشان‌دهنده شکست در این کار است. دستگاه‌هایی با سیستم‌عامل آی‌اواس کار می‌کنند می‌توانند از نرم‌افزار مشابه به نام flora-green focus استفاده کنند. کلام آخر: در این مقاله با انواع روش‌های کنترل والدین آشنا شدیم اما یادآوری این نکته ضروری است که کیفیت رابطه فرزند با والدینش و احساس امنیتی که از کودکی و در موقعیت‌های مختلف در کنار خانواده در یافت کرده و می‌داند آغوش خانواده همیشه برای طرح همه مدل سؤال و مسائلی باز است و بهترین منبعی که می‌توانند اطلاعات درست دریافت کنند خانواده است نه اینترنت و نه حتی دوستانش. همچنین جایگزینی تفریحات مناسب و خانوادگی می‌تواند راهگشا و کلید حل بسیاری از مشکلات است. انتهای پیام/",
    "label": "تفریح و نشاط"
  },
  {
    "text": "عنوان: جام باشگاه‌های والیبال آسیا| شکست تیم بانوان سایپا در بازی نخست\nخلاصه: تیم والیبال بانوان سایپا در نخستین بازی جام باشگاه‌های آسیا شکست خورد.\nمتن: به گزارش خبرنگار ورزشی خبرگزاری فارس، جام باشگاه‌های والیبال زنان آسیا از امروز به میزبانی تایلند آغاز شد که تیم سایپا قهرمان لیگ کشورمان در نخستین دیدار خود مقابل سوپریم چانبری تایلند به میدان رفت و شکست خورد. شاگردان هاشمی در نخستین بازی خود با نتیجه ۳ بر یک و با امتیازهای ۲۵ بر ۲۳، ۲۲ بر ۲۵، ۲۵ بر ۱۳ و ۲۵ بر ۱۳ مغلوب نماینده میزبان شدند. تیم سوپریم چونبری تایلند، فینالیست سه دوره گذشته قهرمانی باشگاه‌های زنان آسیا بوده و با دو قهرمانی ۲۰۱۷ و ۲۰۱۸ و یک نایب قهرمانی پرونده درخشانی در این رقابت‌ها دارد. شبنم علیخانی، ریحانه داورپناه، مهدیه خواجه کلایی، مهسا صابری، مهسا کدخدا، فرزانه زارعی، پوران زارع، سودابه باقرپور، هانیه محتشمی پور، غزاله نجاتی، مونا آشفته، نگار کیانی و زهرا بخشی ۱۳ بازیکن سایپا در این رقابت‌ها هستند. سایپا روز شنبه در دومین دیدار به مصاف آلتای قزاقستان خواهد رفت. انتهای پیام/",
    "label": "ورزشی"
  },
  {
    "text": "عنوان: AFC از 6  لوگوی جدید برای مسابقات فوتبال آسیا رونمایی کرد+عکس\nخلاصه: کنفدراسیون فوتبال آسیا از 6 لوگوی جدید مسابقات آسیایی رونمایی کرد.\nمتن: به گزرش خبرگزاری فارس، کنفدراسیون فوتبال آسیا امروز لوگوهای مسابقات قاره ای خود را تغییر داد و از 6 لوگوی جدید برای 6 مسابقات خود رونمایی کرد. *لوگوهایی که تغییر کردند به شرح زیر است: 1- مسابقات انتخابی جام جهانی 2022-آسیا 2-جام ملت های آسیا 2023 3-جام ملت های آسیا بانوان 4-مسابقات قهرمانی آسیا زیر 23 سال 5-لیگ قهرمانان آسیا 6-AFC کاپ طبق اعلام AFC این لوگوهای جدید با همکاری یک شرکت تجاری در 15 ماه گذشته طراحی و آماده رونمایی شد.  انتهای پیام/",
    "label": "ورزشی"
  },
  {
    "text": "عنوان: تلاوتی زیبا و کمتر شنیده شده از مرحوم شاذلی+صوت\nخلاصه: فرج‌الله شاذلی از قاریان سرشناس جهان اسلام است که در این گزارش تلاوتی کمتر شنیده شده از وی شامل آیاتی از سوره مبارکه آل‌عمران تقدیم می‌شود.\nمتن: به گزارش خبرنگار قرآن و فعالیت‌های دینی خبرگزاری فارس؛ فرج‌الله شاذلی قاری نامدار مصری متولد ۱۹۴۸ و درگذشته ۲۰۱۶ گشور مصر است. وی طی سال‌های عمرش به منظور داوری در مسابقات، حضور در نشست‌های کارشناسی و تلاوت بارها به کشورمان سفر کرده است. در این گزارش تلاوتی کمتر شنیده شده و زیبا از وی شامل آیاتی از سوره مبارکه آل‌عمران تقدیم می‌شود.   انتهای پیام/ ",
    "label": "فرهنگ"
  },
  {
    "text": "عنوان: رمزگشایی از نگرانی بودجه‌ای رئیس جمهور/ کسری بودجه برای همسایه بد است؟\nخلاصه: رئیس جمهور اخیرا از سبز شدن منابع جدید در لایحه بودجه ابراز نگرانی کرده که این کار منجر به کسری و در نهایت تورم می‌شود، در حالی که دیوان محاسبات کشور، کسری لایحه بودجه 1400 دولت را در خوش‌بینانه‌ترین حالت 195 هزار میلیارد تومان برآورد کرد.\nمتن: به گزارش خبرنگار اقتصادی خبرگزاری فارس، حسن روحانی رئیس جمهور در جلسه چهارشنبه گذشته هیات دولت گفت:«امور برنامه و بودجه کشور بر اساس قانون اساسی مستقیم برعهده رئیس جمهور است. از نمایندگان مجلس خواهش می‌کنم که نسبت به این بودجه باز هم همکاری و هماهنگی کنیم، یک بودجه دقیقی تصویب شود، خدای ناکرده یک درآمدهایی در بودجه سبز شود که این درآمدها با واقعیت خیلی منطبق نباشد، خیلی خسارت‌بار است، چون درآمد در بودجه هزینه قطعی برای ما درست می‌کند و درآمدی که واهی باشد، یعنی کسر بودجه، یعنی پایه پولی، یعنی تورم معنی دیگری ندارد.» روحانی در این جملات به متغیرهای و گزاره‌های بسیار حساس و تعیین کننده در اقتصاد و بودجه کشور پرداخته که نیاز است روی «سبز شدن درآمدها یا به تعبیری درآمدهای واهی» مورد نظر رئیس جمهور، مداقه کنیم که آیا دولت در این کار تبحر داشته و آن را بارها تکرار کرده یا مجلس تکرار کرده است؟ در نگاه اول این گونه برداشت می‌شود که این اتفاق برای نخستین بار در حال رخ دادن است و دولت نسبت به آن هشدار می‌دهد، کما اینکه این اتفاق در سالی جاری و سال‌های قبل رایج شده و برای اینکه روی مصادیق صحبت شود بررسی عملکرد سال 99 و لایحه بودجه سال 1400 ضروری است. چرا کسری بودجه مهم است؟ آخرین بودجه قرن در واپسین ماه‌های عمرکاری دولت دوازدهم که توسط مسئولان سازمان برنامه و بودجه به نمایندگی از رئیس جمهور طراحی شد، آذر ماه به مجلس رفت. بودجه یا همان دخل و خرج یک سال دولت در سال‌های اخیر از حساسیت‌های بالایی به لحاظ شرایط تحریمی و آثار و پیامدهای آن در سیاست‌های مالی و پولی داشته و علاوه بر آن رهنمودهای مقام معظم رهبری مبنی بر اصلاح ساختار بودجه برای رهایی از وابستگی هزینه‌های جاری به ارزهای پرتکانه و شوک آور نفتی و نیز کاهش بریز و بپاش‌های یومیه اهمیتی مضاعف یافته است. انتظار این بود پس از سه سال که از زمان این توصیه‌ها می‌گذرد، مسئولان برای تحقق آن کمر همت بسته باشند و بودجه را درخور شان و موقعیت تحریمی تدوین کنند. برای اینکه پاسخ روشنی به آن بدهیم به مستندات دیوان محاسبات به عنوان دستگاه ناظر بر بودجه و مرکز پژوهش‌های مجلس به عنوان بازوی کارشناسی مجلس اشاره خواهیم کرد. نظر کارشناسی ناظر بودجه در مورد کسری براین اساس دیوان محاسبات کسری لایحه بودجه 1400 دولت را در خوشبینانه ترین حالت 195 هزار میلیارد تومان براورد کرد. کل رقم منابع عمومی بودجه 841 هزار میلیارد تومان است بنابراین 23 درصد منابع امکان تحقق در شرایط موجود ندارد. برآورد کارشناسی از عدم تحقق منابع عمومی دولت برای بودجه سال آینده 77 درصد ذکر شده که رقمی بالغ بر 646 هزار 690 میلیارد تومان امکان وصول دارد. جزئیات این برآوردها از عدم تحقق منابع نیز مبسوط در جدول ذکر شد.  بودجه از سه بخش اصلی درآمدها، واگذاری دارایی‌های سرمایه‌ای (عمدتا نفت و گاز) و واگذاری دارایی‌های مالی (فروش اوراق) تشکیل می‌شود. به غیر از درآمدها مابقی خوردن از جیب، سرمایه و قرض کردن است. در بخش درآمدها، کسری 24 هزار میلیاردی و در بخش واگذاری دارایی‌های سرمایه‌ای کسری 87 هزار میلیاردی و واگذاری دارایی‌های مالی کسری 83 هزار میلیاردی مشاهده می‌شود. در مجموع لایحه بودجه با 195 هزار میلیارد تومان منابع واهی و کسری بودجه روبرو خواهد بود. مرکز پژوهش‌های مجلس چه می‌گوید؟ در ادامه بدون پیش داوری به سراغ مرکز پژوهش‌های مجلس می‌رویم تا نظر بازوی کارشناسی نمایندگان مجلس را مرور کنیم. مرکز پژوهش‌های مجلس در گزارشی با بررسی کلیات لایحه بودجه 1400 کسری لایحه بودجه را 320 هزار میلیارد تومان پیش بینی کرد. طبیعتاً کسری 320 هزار میلیارد تومانی مذکور نشان دهنده ضعف اساسی لایحه تهیه شده است و می‌تواند آثار تورمی اساسی به دنبال داشته باشد. پیش بینی اثر تورمی کسری بودجه نیازمند برآورد ظرفیت احتمالی است که دولت برای پوشش کسری از محل انتشار اوراق استفاده خواهد کرد. البته با توجه به روند فزاینده بار مالی انتشار اوراق در سالهای آتی و عدم ایجاد درآمد پایدار به منظور بازپرداخت اصل و سود اوراق، این موضوع به معنای تأیید ایجاد بدهی برای افزایش هزینه‌های جاری نیست.  ظرفیت خرید اوراق مالی اسلامی حدود 145 هزار میلیارد تومان مازاد بر رقم در نظر گرفته شده در بودجه برآورد می‌شود.لذا با فرض فوق از 320 هزار میلیارد تومان کسری مذکور همچنان حدود 175 هزار میلیارد تومان کسری تأمین نشده باقی می‌ماند که میتواند مستقیم یا غیرمستقیم به افزایش پایه پولی و نقدینگی بینجامد. این رقم می‌تواند به افزایش حدود 1200 هزار میلیارد تومانی نقدینگی منجر شده و تورم شدیدی را به همراه داشته باشد. به گزارش فارس، این مرکز در نگاه اول 320 هزار میلیارد تومان از منابع لایحه بودجه را دارای کسری می‌داند و برای تعدیل آن با پیشنهاد اجرای یک سیاست مالی آن را به 175 هزار میلیارد تومان تقلیل می‌دهد. با این اوصاف طبق نظر تنها مرجع رسمی که ناظر و کارشناسی هستند، فارغ از دیدگاه کارشناسان اقتصادی، آنچه برای سال آینده طراحی شده نه تنها کارآمد نیست ، بلکه به قول رئیس جمهور درآمدی سبز شده، که منجر افزایش پایه پولی و نقدینگی و در نهایت تورم می‌شود. دیدگاه متخصصان بودجه در رابطه با لایحه بودجه سال آینده کمتر کارشناسی در دفاع از آن لب به سخن گشود و حتی کار به جایی رسید که اقتصاددانان حامی دولت در نهایت در این رابطه توصیه‌هایی داشتند، چرا که لایحه طراحی شده با پیش فرض وضعیت اقتصادی کنونی، تحریم، شاخصه‌های اقتصاد مقاومتی و اصلاح ساختار کمترین قرابت را دارد. محمد حسینی نماینده سابق کمیسیون برنامه و بودجه که سال‌ها در دیوان محاسبات فعالیت دارد، در واکنش به وضعیت لایحه بودجه به فارس گفته بود: این لایحه کمتر از یک ساعت برای نوشتن وقت لازم داشته و «Save as» بودجه سنوات گذشته است به همراه یک سری رویاهایی که وضعیت آن معلوم نیست. مقام معظم رهبری سه سال است راجع به اصلاح ساختار بودجه صحبت می‌کنند و هیچ اصلاح ساختار و کاهش اتکا به نفت که در برنامه ششم و از برنامه سوم به آن تاکید شده محقق نشد. آنچه در لایحه بودجه 1400 می‌بینیم خلاف آن را ثابت می‌کند. مثل کسی که می خواهد برای دیگران مشق بنویسد نه برای خودش، که بخواهد اجرا کند. لذا تعهدات بیشتر برای دولت، مجلس و مردم ایجاد کرده است. ترمز برداشت از منابع صندوق توسعه ملی کشیده شد شاهد دیگر اثبات واهی بودن منابع لایحه بودجه و اینکه چقدر با شرایط جنگ اقتصادی و مقاوم سازی درونی همراه بوده است می‌توان به موافقت مشروط یا به عبارتی مخالفت مقام معظم رهبری با سهم 20 درصدی صندوق توسعه ملی اشاره کرد. اگر قرار است، بنا به دلیلی روزانه 2.3 میلیون بشکه نفت خام فروخته شود که اکنون 700 هزار بشکه است باید سهم صندوق 38 درصد پرداخت شود، تعهدات سررسیده شده صندوق واریز شود و مصارفی که در بودجه از منابع صندوق دیده شده مجاز نیست. به گزارش فارس، این مصادیق بخش کوچکی از اوضاع لایحه بودجه بر خلاف سیاست‌ها و انتظارات و توصیه‌ها بوده است. همین شرایط در قانون بودجه سال 99 نیز حاکم بود با این تفاوت که مجلس قبل، برنامه‌ای برای اصلاح منابع واهی دولت، کسری بودجه، اصلاح ساختار و کمک به ارتقا درآمدهای پایدار نداشت و دست آخر دولت از طریق شورای عالی سران قوا برای کسری بودجه دست در جیب صندوق توسعه ملی کرد. آیا بودجه سال 99 کسری و منابع واهی دارد؟ در ادامه و با عبور از لایحه بودجه سال آینده، تشریح عملکرد و وضعیت بودجه سال 99 مصداق دیگری بر ید طولای دولتی‌ها در برآورد منابع واهی است . بهترین و بزرگترین مستند به واهی بودن و کسری بودجه سال جاری نگاهی به عملکرد بودجه بوده که از سوی سازمان برنامه و بودجه منتشر شد. بررسی عملکرد هشت ماهه منابع و مصارف بودجه عمومی دولت در سال 1399 نشان می‌دهد در 8 ماهه امسال 328 هزار و 760 میلیارد تومان منابع وصول شده است. از این میزان سهم درآمدهای عمدتا مالیاتی، گمرکی و سایر نیز 169 هزار و 344 میلیارد تومان است تا پایان سال باید بیش از 119 هزار میلیارد تومان دیگر وصول شود. براین اساس 88 درصد درآمدهای مصوب به نسبت 8 ماهه بدست آمده است. همچنین از محل فروش نفت و اموال مازاد منقول و غیر منقول 7 هزار و 326 میلیارد تومان حاصل شده که حدود 7 درصد رقم مصوب 8 ماهه بدست آمد. این در حالی است که دولت برای سال آینده بیش از 225 هزار میلیارد تومان از این محل منابع پیش بینی کرده که عدم تحقق و نااطمینانی از وصول را بالاتر بوده که در نهایت منجر به کسری شدید می‌شود. آثار این کسری خود را روی نقدینگی و تورم به جامعه تحمیل می‌کند. علاوه بر اذعان سازمان برنامه و محقق نشدن بخشی از درآمدهای پیش‌بینی شده در لایحه بودجه دولت، مرکز پژوهش‌های مجلس نیز در گزارشی به وضعیت تحقق منابع بودجه سال جاری پرداخته و آورده بود: نتایج برآوردها نشان می‌دهد با فرض صادرات 400 هزار بشکه و قیمت 40 دلار برای نفت ایران (که با توجه به شرایط فعلی بازار نفت، خوش‌بینانه به نظر می‌رسد) بدون در نظر گرفتن کسری مربوط به تأمین ارز ترجیحی برای واردات کالای اساسی و با در نظر داشتن تحقق صد درصدی منابع استقراض شده از صندوق توسعه ملی در تبصره «4» قانون بودجه سال 1399، عدم تحقق منابع بودجه در سال 1399، حدود 150 هزار میلیارد تومان خواهد بود. علاوه بر عدم تحقق های مذکور در صورت صادرات 400 هزار بشکه ای نفت خام و دریافت 40 دلار برای هر بشکه صادرات نفت در سال 1399، برای تأمین 10.5 میلیارد دلار ارز ترجیحی واردات کالاهای اساسی، دولت با کسری حدود 35 هزار میلیارد تومانی مواجه خواهد بود. در مجموع برآورد عدم تحقق منابع بودجه سال 1399 رقمی حدود 185 هزار میلیارد تومان خواهد بود. به گزارش فارس، بسیار پسندیده است که رئیس جمهور سال آخر دولتش لب به کسری و درآمدهای واهی گشوده است. اما چه اتفاقاتی در حال رخ دادن بوده که این گونه مسئولان اجرایی را به واکنش واداشت. برای نمونه دولت تاکنون حدود 4 میلیارد دلار ارز 4200 تومانی به اسم کالاهای اساسی رانت توزیع می‌کرده، اما مجلس دیگر اجازه این کار را به دولت نخواهد داد. یا اینکه با اصلاح برخی رویه‌های در بخش‌های مالیاتی قرار بر این خواهد بود که بتوان از فرار مالیاتی جلوگیری کرد و با شیو‌هایی از ثروتمندان، خانه‌های خالی و لوکس و ماشین‌های گران قیمت مالیات اخذ شود. مسئله دیگر شفاف شدن منابع ناشی از هدفمندی یارانه‌ها و به ویژه گاز مایع فشرده LPG است که انحصار آن در اختیار شرکت‌های دولتی بود و سناریوها بر این بوده که به منابع عمومی و هدفمندی اضافه شود. البته در رابطه با راهکارهای جبران کسری بودجه گزارشهای مفصلی منتشر شده است. با افزایش شفافیت و آزاد شدن منابعی که تاکنون به شکل انحصاری و رانتی در اختیار شرکت‌ها و یا بخشی از گروه‌ها بوده و اکنون برنامه بر این است که به بیت المال و مردم از طریق یارانه باز گردد باعث شده تا مسئولان به جای همراهی نظرشان را بربنای مخالفت نهاده‌اند. اگر رئیس جمهور خود را مستقیم مسئول بودجه و برنامه می‌داند چرا اقدامی در مورد 80 هزار میلیارد تومان چاپ پول به دلیل کسری بودجه و درآمدهای واهی نکرد. چرا به بهانه کسری و منابع واهی صندوق توسعه ملی را خالی شد و از شورای سران قوا با دور زدن مجلس، مجوزهای خاص برای تامین کسری شد. حالا که قرار است یارانه‌ای از مابه التفاوت ارز صادراتی و آزاد به مردم برسد، صدای مخالفت دولتی‌ها بلند است؟ اجازه بدهید این بار به جای دلالان که ارز 4200 تومانی را گرفتند و به جایش کالا را به نرخ آزاد به مردم دادند و البته برخی هم دلار آن را گرفتند و رفتند و هیچ نیاوردند، جیب مردم که در این سال‌های خالی‌تر شده، اندکی ترمیم شود. فاصله شعارهای دولت تدبیر در کارزار انتخابات سال 92 با آنچه در پایان دوره 8 ساله اتفاق افتاده، کهکشانی است. این نحوه مدیریت و اوضاع اقتصاد یک شبه حاصل نشده و همه تقصیر‌ها را گردن آن دولت و تحریم نیندازید. بذری که کاشتید حاصلی جز وضع کنونی نداشت، هرچند که باغبان تغییری نکرده باشد. به گفته کارشناسان، نتیجه اداره کشور با ژنرال‌های کابینه، این شده که اقتصاد با رشد منفی، تورم بالا، نقدینگی فزاینده، کسری فاحش بودجه، افت شدید سرمایه‌گذاری و افزایش نرخ بیکاری روبرو شود. دولت حتی حاضر نشد برای ترمیم و اصلاح ساختار آخرین بودجه تدبیر و امید در جهت نیل به اهداف سیاست‌ها و منافع ابلاغی گامی بردارد، بنابراین حالا که کار پخت و پز آن به دست مجلس دوازدهم شورای اسلامی افتاده است، تحمل بفرمایند تا دستی به سر و روی آن در جهت ارتقا قدرت معیشت و کاهش تبعات کسری بودجه کشیده شود. انتهای پیام/ب",
    "label": "اقتصادی"
  },
  {
    "text": "عنوان: کتاب تازه نشر اطراف: استیو جابز غلط کرد با تو!\nخلاصه: «استیو جابز غلط کرد با تو» کتاب بعدی نشر اطراف، تا آخر همین هفته آماده‌ انتشار می‌شود.\nمتن:  به گزارش خبرنگار کتاب و ادبیات خبرگزاری فارس، «استیو جابز غلط کرد با تو» کتاب بعدی نشر اطراف، در مراحل نهایی چاپ و صحافی است و تا آخر همین هفته آماده‌ انتشار می‌شود. این کتاب تلاشی ا‌ست برای ثبت تجربه‌ شخصی از محیط کار در شرکت‌های فناور ایرانی، یک کپی‌رایتر با تجربه 29 ماهه‌ کار در یک استارت‌آپ موفق و ده‌ها مصاحبه‌ ناموفق، خاطراتش را در این کتاب با طنزی روایت کرده که گاهی تلخ است و به هجو پهلو می‌زند. «استیو جابز غلط کرد با تو» در مجموعه «تجربه محیط کار» نشر اطراف قرار می‌گیرد. از این مجموعه پیش از این کتاب «مصائب من در حباب استارت‌آپ» منتشر شده است. نشر اطراف تاکنون بسته‌ها و دسته‌های مختلفی از کتاب‌های گوناگون با عناوین «مجموعه اول»، «مجموعه دوم»، «تماشای شهر»، «سواد روایت»، «سفرنامه‌های مصور»، «سفرنامه‌های زنان»، «روایت نظری»، «روایت در کسب و کار»، «روایت مستند مصور»، «مجموعه تجربه‌ها» اعم از نوشتن، محیط کار، مهارت، مضمون، رابطه و جوانی و در بخش کودک و نوجوان (راه‌راه) آثار متنوعی را منتشر کرده است. کتاب «استیو جابز غلط کرد با تو» به قلم آزاده رحیمی در ۱۶۸ صفحه، شمارگان ۱۰۰۰ نسخه و قیمت ۲۵۶۰۰ تومان از طریق سایت ناشر به فروش می‌رسد. نشر اطراف، چند سال قبل با کتاب پرفروش «کاشوب» روایت‌هایی از روضه‌ها شروع کرد که تاکنون به چاپ دوازدهم رسیده است. برای خرید این کتاب نشر اطراف از این درگاه استفاده کنید. انتهای پیام/",
    "label": "فرهنگ"
  },
  {
    "text": "عنوان: عربستان، مجوز عمره مفرده را از طریق نرم‌افزار برای زائران خارجی صادر می‌کند\nخلاصه: عربستان با افزایش تعداد زائران خارجی مجوز عمره مفرده، زیارت مسجدالحرام و حضور در نمازهای جماعت را برای مشتاقان زیارت خانه خدا از طریق دو برنامه «توکلنا» و «اعتمرنا» صادر می‌کند.\nمتن: به گزارش خبرنگار حج و زیارت خبرگزاری فارس، پس از شیوع کرونا عربستان بسیاری از اقدامات برای زیارت خانه خدا را به صورت غیرحضوری و از طریق برنامه پیگیری کرد تا از این طریق علاقه‌مندان به زیارت دیگر وابسته به ثبت‌نام و تأیید از طریق نامه‌نگاری و مذاکرات نباشند. بر همین اساس، دو برنامه «توکلنا» و «اعتمرنا» را راه‌اندازی کرد تا زائران مسجدالحرام بتوانند همه خدمات را از این دو برنامه دنبال کنند. البته با توجه به اینکه سعودی‌ها تا دو ماه گذشته زائر خارجی نمی‌پذیرفتند، این برنامه‌ها برای زائران ساکن عربستان اجرا می‌شد، اما از امروز با تصمیم سعودی‌ها زائران خارجی که قصد سفر به سرزمین وحی را دارند، می‌توانند درخواست‌های خود را از طریق برنامه اعتمرنا و توکلنا ارائه داده و نتیجه آن را در همان برنامه مشاهده کنند. سعودی‌ها امکان صدور مجوز عمره و زیارت خانه خدا را از طریق نرم‌افزار فراهم کردند به گفته وزیر حج و عمره عربستان سعودی در برنامه‌های توکلنا و اعتمرنا خدماتی همچون به جا آوردن عمره مفرده، زیارت خانه خدا و حضور در نمازهای جماعت قرار داده شده است و افراد با وارد کردن اطلاعات خود می‌توانند درخواست خود را مطرح کنند تا توسط تیم اجرایی بررسی و اطلاع‌رسانی شود. از سال گذشته سعودی‌ها فقط به افرادی که دو دوز واکسن کرونا زده بودند، مجوز ورود به مسجدالحرام را دادند. اکنون نیز نه تنها برای زائران سعودی بلکه همه افرادی که برای زیارت مسجدالحرام به عربستان سفر می‌کنند، باید دو دوز واکسن کرونای مورد تأیید سعودی‌ها همچون فایزر، مدرنا، آسترازنکا، جانسون جانسون یا سینوفارم را زده باشند؛ در غیر این صورت امکان ورود به عربستان را ندارند. به گزارش فارس، از سال ۹۴ عمره مفرده برای ایرانیان برگزار نشد و تاکنون حدود 6 میلیون ایرانی در انتظار برقراری سفر به سرزمین وحی هستند. البته در هفته‌های اخیر مذاکراتی برای برقراری روابط سیاسی با عربستان انجام شده است که به نظر می‌رسد با توافق دو کشور امکان ازسرگیری عمره مفرده نیز فراهم خواهد شد. انتهای پیام/",
    "label": "فرهنگ"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: امضای ۲۸ قرارداد جمع‌آوری گازهای مشعل به ارزش یک میلیارد یورو\nخلاصه: وزیر نفت مهم‌ترین دستاوردهای صنعت نفت دولت سیزدهم را در دیدار با رئیس سازمان صدا و سیما تبیین کرد و گفت: به‌زودی تفاهم‌نامه‌ای با صدا و سیما برای فرهنگ‌سازی در زمینه مصرف انرژی امضا می‌کنیم.\nمتن: به گزارش خبرگزاری فارس و به نقل از روابط عمومی وزارت نفت، جواد اوجی در حاشیه دیدار با پیمان جبلی، رئیس سازمان صداوسیما اظهار کرد: در این نشست مجموعه‌ای از دستاوردهای وزارت نفت را در دولت سیزدهم ارائه دادیم که این شامل تأمین سوخت زمستانی در سال ۱۴۰۰ بود. وی با بیان اینکه سازمان صداوسیما اطلاع‌رسانی بسیار خوبی در زمینه کاهش و بهینه‌سازی مصرف گاز داشت، ادامه داد: دستاوردهایی در حوزه سرمایه‌گذاری در صنعت نفت طی پارسال رقم خورد که جذب سرمایه‌های داخلی، همچنین سرمایه‌گذاری خارجی بخشی از آن بود. وزیر نفت با تأکید بر صادرات نفت، میعانات گازی و فرآورده‌های نفتی افزود: انتظاراتمان از سازمان صداوسیما در این نشست بیان شد و امیدواریم در سال ۱۴۰۱ همکاری‌های بیشتری بین دو مجموعه اتفاق بیفتد و ما بتوانیم از ظرفیت صداوسیما استفاده کنیم. *امضای تفاهم‌نامه با صداوسیما، به‌زودی اوجی بر ضرورت کاهش شدت مصرف انرژی تأکید کرد و گفت: با بحث فرهنگ‌سازی در این حوزه اتفاق‌های خوبی را پیش‌بینی می‌کنیم و به‌زودی تفاهم‌نامه‌ای با سازمان صداوسیما امضا خواهیم کرد و امیدواریم از این فرصت برای کاهش مصرف انرژی استفاده کنیم. وی به بهره‌برداری طرح‌های بخش بالا و پایین‌دست صنعت نفت در سال ۱۴۰۱ اشاره کرد و افزود: این طرح‌ها کمک شایانی به اشتغال‌زایی و درآمدزایی در کشور می‌کند و با اطلاع‌رسانی صداوسیما، امیدی به جامعه داده می‌شود. وزیر نفت درباره سوزاندن گاز همراه نفت گفت: یکی از اقدام‌های خوب وزارت نفت در دولت سیزدهم، امضای ۲۸ قرارداد جمع‌آوری گازهای مشعل به ارزش حدود یک میلیارد یوروست که طی دو تا سه سال آینده به بهره‌برداری می‌رسد. اوجی ادامه داد: این گازهای غنی که به دود تبدیل می‌شد و محیط زیست را آلوده می‌کرد اکنون به‌عنوان خوراک مجتمع‌های پتروشیمی استفاده خواهد شد و با برنامه‌ریزی انجام‌شده در سال ۱۴۰۱ امیدواریم بقیه گازهای مشعل را تا پایان دولت سیزدهم جمع‌آوری و به این ترتیب کل گازهای همراه با نفت را تعیین تکلیف کنیم. *ضرورت افزایش ظرفیت پالایشی کشور وی درباره هشت طرح احداث پتروپالایشگاه هم اظهار کرد: طرح احداث پنج پتروپالایشگاه با خوراک نفت خام و سه پتروپالایشگاه با خوراک میعانات گازی در حال انجام است، همچنین وزارت نفت هم ساخت یک واحد پتروپالایشگاهی را با ظرفیت ۳۰۰ هزار بشکه در روز در استان هرمزگان به‌عهده گرفته است. وزیر نفت گفت: ظرف سه تا چهار سال آینده بی‌شک باید ظرفیت پالایشی کشور را افزایش دهیم تا در زمینه تأمین فرآورده‌های نفتی به واردات احتیاجی نداشته باشیم. انتهای پیام/",
    "label": "اقتصادی"
  },
  {
    "text": "عنوان: فجر ۴۲| مرور چهل ساله انقلاب، ویژه نوجوانان زیر چاپ رفت\nخلاصه: کتاب دوطرفه «میدان انقلاب» برای آشنایی رخدادها و افتخارات انقلاب اسلامی از سوی کتاب جمکران به زیر چاپ رفت.\nمتن: به گزارش خبرنگار کتاب و ادبیات خبرگزاری فارس، کتاب دوطرفه «میدان انقلاب» برای آشنایی رخدادها و افتخارات انقلاب اسلامی از سوی کتاب جمکران زیر چاپ رفت. لزوم معرفی به روز شده از انقلاب اسلامی، رخدادها و افتخارات آن به نسل‌های بعدی، تولید کتب مختلف در این زمینه را تبیین می‌کند. انتشارات کتاب جمکران جدیدترین اثر خود با این نگاه را زیر چاپ برد.  کتاب از زبان نوجوانی در سال ۵۷ شروع شده که درگیر انقلاب می‌شود و در سال ۹۷ پدر یک خانواده است. وی به خاطر پروژه درسی فرزندش باید ۴۰ سال گذشته را مروز کند. اثر سبک و ساختار خاص و بدیعی دارد، دوعنوان و دوکتاب در این مجلد جمع شده است: کتابی دوطرفه است، از یک سمت کتاب با عنوان «میدان انقلاب، بهمن ۵۷» به ۵۰ موضوع و وقایع ایام پایانی انقلاب ۵۷ اشاره دارد. از سمت دیگر کتاب با اسم «میدان انقلاب، بهمن ۹۷» در قالب ۵۰ مطلب، به رخدادها و دستاوردهای انقلاب تا بهمن ۹۷ اشاره شده است. در فهرست کتاب عناوینی همچون جشن‌های شاهانه، ایرانِ شاه پانزده خرداد، دو قیام در قم، تبریز بر می‌خیزد، کاخ نشین آواره و... و در طرف دوم اثر: ایران مدرسه شد، کودتای نوژه، پرواز پرستوها، گرگهای رنگارنگ و... به چشم می‌خورد. «میدان انقلاب» با قلم «سید محمد مهاجرانی» و تصویرگری «مجید صابری نژاد» چهاررنگ و در۱۱۴ صفحه مقارن با عید انقلاب اسلامی، از سوی انتشارات «کتاب جمکران» زیر چاپ رفت. فارس به مناسبت چهل و دومین سالگرد پیروزی انقلاب اسلامی، مطالب دیگری هم دارد که می‌توانید با کلیک روی کلیدواژه فجر ۴۲ آن را در صفحات مختلف دنبال کنید. انتهای پیام/",
    "label": "فرهنگ"
  },
  {
    "text": "عنوان: سقوط ادامه‌دار ارزش پول ترکیه/ ارزش لیر به پایین‌ترین میزان در تاریخ خود رسید\nخلاصه: بالا گرفتن تنش سیاسی بین ترکیه و فضای بین‌الملل باعث شد در معاملات اخیر شاهد ریزش بیشتر لیر ترکیه در بازار ارز جهانی باشیم.\nمتن: به گزارش خبرنگار اقتصاد بین‌الملل خبرگزاری فارس، به نقل از رویترز، پس از آنکه رجب‌طیب اردوغان، رئیس‌جمهور ترکیه، دستور اخراج 10 سفیر خارجی از جمله سفیر آمریکا را صادر کرد، در معاملات اولیه، ارزش لیر 1.6 درصد ریخت و به پایین‌ترین سطح خود در تاریخ معاملات رسید. هفته پیش هم هفته خوبی برای لیر نبود چرا که بانک مرکزی این کشور نیز نرخ بهره آن را کاهش داد که باعث شد دوباره ارزش لیر پایین‌تر بیاید. بسیاری از نمایندگان مجلس ترکیه و کارشناسان اقتصادی این اقدام بانک مرکزی را اقدامی بی‌ملاحظه و عاری از مسؤولیت و در عین حال یک شوک عنوان کرده‌اند. ارزش لیر هم اکنون به 9.78 لیر در برابر دلار رسیده و از ابتدای سال جاری تا کنون هم 24 درصد ارزش خود را از دست داده است. «تیم آش» کارشناس مؤسسه بلوبی می‌گوید:‌من نگران بازارهای مالی ترکیه هستم به طور قطع شاهد فشار سنگین فروش لیر در بازار ترکیه خواهیم بود. وی تأکید کرد: همه ما می‌دانیم رئیس‌کل بانک مرکزی ترکیه هیچ الزامی برای بالا بردن نرخ بهره حس نمی‌کند و تنها راه مقابله با شرایط کنونی خرج کردن ذخایر ارز خارجی است که بانک مرکزی ترکیه فعلاً ندارد. اردوغان روز گذشته به وزارت امور خارجه ترکیه دستور داده بود که به خاطر آنکه 10 سفیر خارجی درخواست آزادی عثمان کاوالا یک تاجر را که از سوی دولت دستگیر شده و در زندان به سر می‌برد ارائه داده‌اند آنها را به عنوان عنصر نامطلوب از آنکارا اخراج کند. انتهای پیام/",
    "label": "اقتصادی"
  },
  {
    "text": "عنوان: حجت الاسلام علیپور: فدراسیون فوتبال از قاضی‌زاده هاشمی شکایت می کند/ این اظهارات تبعات خاص دارد\nخلاصه: مسئول نظارت، بازرسی و صیانت از سلامت فوتبال ایران گفت: اظهارات قاضی زاده تبعات خاص خود را در پی خواهد داشت.\nمتن: به گزارش خبرگزاری فارس،  حجت الاسلام علیپور،مسئول نظارت ، بازرسی و صیانت از سلامت فوتبال درباره اظهارات احسان قاضی‌زاده هاشمی عنوان کرد:درحقوق فردی هیچگاه هیچ فردی به صرف اتهام از حقوق و مزایای فردی و شخصی و اجتماعی محروم نشده و معلوم نیست این حکم و اظهار جناب قاضی زاده هاشمی مبتنی بر کدامین مکتب حقوقی می باشد و با عنایت به مانیتورینگ رادار اسپرت و تیم‌های دیده‌بان فیفا می‌تواند تبعات منفی جبران ناپذیری داشته باشد. وی افزود:عملکرد وی در خصوص فوتبال ایران به مبادی ذیربط گزارش و ارکان فوتبال ایران شکایت رسمی خود را از دخالت و اظهارنظرهای غیرکارشناسی تا حصول نتیجه پیگیری خواهد کرد. بهتر است اشخاص حقیقی و حقوقی اجازه دهند انتخابات فدراسیون فوتبال ذیل اساسنامه مصوب و برابر قانون و مقررات تصویبی بررسی و پیگیری و اعمال گردد و از اظهارنظرهای غیرکارشناسی به طور جدی اجتناب کنند. از هیئت محترم نظارت بر رفتار نمایندگان انتظار می‌رود به ایشان متذکر شوند که در اظهارات منتسب رعایت حقوق شهروندی و فردی افراد و اشخاص حقیقی و حقوقی را انجام دهند. انتهای پیام/",
    "label": "ورزشی"
  },
  {
    "text": "عنوان: رونمایی از سامانه مجازی و نقشه گردشگری اراضی عباس آباد\nخلاصه: سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد.\nمتن: به گزارش خبرگزاری فارس،سامانه مجازی و نقشه گردشگری منطقه فرهنگی و گردشگری عباس آباد همزمان با طرح استقبال از بهار و در راستای تحقق تهران هوشمند در مرکز همایش سپهر رونمایی شد این سامانه در راستای ارتقای خدمات رسانی به شهروندان و گردشگران از اراضی عباس آباد به عنوان نگین سبزو قطب گردشگری پایتخت به ویژه در شرایط پاندمی کرونا و لزوم رعایت بیشتر پروتکل های بهداشتی طراحی و رونمایی شد. سید محمد حسین حجازی مدیرعامل اراضی عباس آباد در آیین رونمایی از این سامانه بر لزوم افزایش کیفیت خدمات الکترونیک و مجازی به منظور بهره مندی بیشتر گردشگران تاکید کرد و افزود: پس از طی روال اداری در سال 1400 انشالله شاهد میزبانی منطقه فرهنگی و گردشگری عباس آباد از اجلاس جهانی گردشگری شهری خواهیم بود. سامانه مجازی گردشگری شامل 10 هزار تصویر با تکنیک عکاسی 360 درجه از کل اراضی عباس آباد و مراکز این مجموعه است که کاربران و گردشگران با آغاز سال نو مراجعه به درگاه abasabad.tehran.ir می توانند به صورت مجازی از کل مجموعه بازدید کنند. همچنین نقشه گردشگری این مجموعه هم امروز رونمایی شد. انتهای پیام/",
    "label": "تفریح و نشاط"
  },
  {
    "text": "عنوان: شهیدی با جوراب‌های قرمز فوتبالی\nخلاصه: فرزند خاص و دردانه خانواده‌اش بود. با اینکه دیگر فرزندان در جبهه حضور داشتند، اما مادر بدجور دل نگران مجتبی بود. دل نگرانی او 13 سال طول کشید.\nمتن: خبرگزاری فارس ـ گروه حماسه و مقاومت: نزدیک عید است و خانواده چشم انتظار دردانه‌اش. در باز می‌‌شود، خواهرزاده‌ها به تصور اینکه دایی مجتبی آمده،‌ به سمت در می‌روند، اما دایی مصطفی را با دستانی زخمی می‌بینند! خبری از مجتبی نیست. مادر، دل‌نگران جویای عزیز دلش می‌شود. جواب این است: پیشانی مجتبی زخمی شده و به زودی می‌آید.  خوشحال و خرسند از اینکه قرار است مجتبی بیاید، پدر و مادر شروع به شستن فرش‌ها می‌کنند. در این حین به فکر نذر قربانی کردن یک گوسفند هستند. آن طرف خانه، خواهرها در حال خانه تکانی هستند. بعدازظهر که می‌‌شود، مصطفی مثل مرغ سر کنده است. حال و روز خوبی ندارد. یکی می‌پرسد: دایی جان! مجتبی کی می‌آید؟ دیگر تاب نمی‌آورد و می‌گوید: دایی مجتبی رفت پیش خدا! مات و مبهوت همه به هم نگاه می‌کنند. مصطفی پشت سر هم می‌گوید: مادر شرمنده‌ام! شرمنده. برو ولی اسیر نشو! هوای ۱۸ بهمن ۶۲ کمی سرد است. اعضای خانواده تا جلوی در می‌آیند. پدر، مادر و ۳ خواهر و یک برادرش به غیر از مصطفی که آن هم در جبهه است، با چشمانی پر از اشک بدرقه‌اش می‌کنند. مادر از زیر قرآن ردش می‌کند و می‌گوید: مجتبی برو ولی اسیر نشو! طاقت اسارتت را ندارم. *پیکری که در جزیره مجنون ماند قبل از عملیات، مصطفی به مجتبی می‌گوید: جلوتر نرو. جواب می‌دهد: نیامده‌ام که کاری نکنم! برادر که در حین عملیات، شهادت برادرش را می‌بیند، وقتی در آمبولانس را باز می‌کند تا پیکر غرق خون برادر را در آغوش بگیرد، می‌بیند در میان جنازه‌ها نیست. تصمیم می‌گیرد به محل شهادت برادرش برود. در مسیر تیری دیگر به پایش می‌خورد و دیگر نمی‌تواند جلو برود و این‌گونه می‌شود پیکر شهید مجتبی محمدی دارانی در جزیره مجنون می‌ماند.  *آمد؛ اما ۱۳ سال بعد آن هم در محرم/ جوراب‌های قرمز ورزشی سالم بود وقتی مصطفی بی‌قراری‌های مادر و پدرش را می‌بیند، طاقت نمی‌آورد. سال‌ها به دنبال پیکر برادر تا طلائیه می‌رود. ۱۳ سال تلاش می‌کند. بالاخره پیکر برادرش مجتبی پیدا می‌شود؛ سوراخ بودن پیشانی، جوراب‌های قرمز ورزشی، شکستگی کتف که حین فوتبال شکسته بود و .... سالم ماندن لباس‌ها را که می‌بیند، مطمئن می‌شود و دست‌هایش را روی سر مجتبی می‌کشد.  محرم سال ۱۳۷۵ است و محله مجیدیه حال و هوای حسینی به خود گرفته. دود اسپند در خیابان شهید مجتبی محمدی دارانی پخش شده و کانون شهدا منتظر آمدن شهیدی است که پدر شهید متولی ساختش بوده. ناگهان صدای «یا حسین» اهالی محله بلند می‌شود. شناسنامه شهید محمدی دارانی *قسمت چیز دیگری بود/ درخواست شهید از مادرش برای زنده ماندن پدرش معمار است. کاری در شیراز به او پیشنهاد می‌دهند. همراه با خانواده به آن شهر می‌رود و خانه‌ای اجاره می‌کند. در یکی از روزها، مجتبی همراه پدر می‌رود. کار بنایی در یکی از کوه‌های اطراف شیراز است. دو ساعت از رفتن مجتبی می‌گذرد که خبر می‌آورند از ارتفاع سقوط کرده است. دندان‌هایش خرد می‌شود و زبانش هم سه تکه. همه می‌گویند: مجتبی زنده نمی‌ماند! شناسنامه شهید محمدی دارانی قبل از اینکه به اتاق عمل برود، به مادرش می‌گوید: برای سلامتی‌ام گوسفندی را نذر حضرت ابوالفضل (ع) کن! یک ماه در بیمارستان بستری می‌شود. مادر شهید این بار معجزه را می‌بیند و خدا را شاکر می‌شود. از اینجا است که مجتبی می‌شود فرزند خاص خانواده؛ آن هم از نوع دردانه‌اش.  ترغیب هم‌کلاسی‌ها برای حضور در تظاهرات صدای زیبا و دلنشینی دارد. قبل از انقلاب در سنین نوجوانی با این صدا غوغا می‌کند. در مدرسه دست از مبارزه برنمی‌دارد و به هر ترتیبی است، دیگر دانش‌آموزان را با خود همراه می‌کند و با تمرین ریتم شعارها به خیل جمعیت تظاهر‌کننده می‌پیوندد.  روزهای تعطیل، تدریس را رها نمی‌کرد درسش که تمام می‌شود، قبل از سربازی نمی‌خواهد بیکار بماند. از همان کودکی عادت به کار دارد. دوست دارد دستش توی جیب خودش باشد. تابستان‌ها کار می‌کند که خرج تحصیلش را بدهد. یک سال قبل از سربازی به کسوت معلمی در می‌آید و نخستین بار در مدرسه میثم منطقه مجیدیه تهران تدریس می‌کند. اینقدر به کارش علاقه دارد که روزهای تعطیل هم به مدرسه می‌رود. بخشی از وصیت‌نامه با دستخط شهید محمدی دارانی به خاطر علاقه‌ای که به نظام دارد، در مرداد ماه ۱۳۶۲ به عضویت سپاه پاسداران انقلاب اسلامی در می‌آید و از آنجایی که یکی یکی خبر شهادت بچه‌های کانون شهدا و مسجد می‌آید، این شهادت‌ها دل مجتبی را به درد می‌آورد و این بار عزمش را جزم می‌کند و ۱۸ بهمن ۶۲ راهی جبهه‌های جنوب می‌شود. مرحوم حاج مرتضی محمدی دارانی پدر شهید *مادر دیگر مربا درست نکرد/ گریه شبانه پدر در فراق شهید مادر و پدر شهید بعد از شهادت مجتبی دیگر خوشحال نیستند. سال‌ها جلوی در خانه می‌نشینند که شاید روزی او برگردد. مادر دیگر مربا درست نمی‌کند. خیلی از غذاها را از لیست غذایی حذف می‌کند. وقتی به او می‌گویند خانه خیلی بزرگ است، بفروشید، می‌گوید: اینجا، جای خواب مجتبی است. هر جای خانه یاد و خاطره مجتبی است. حتی مسافرت هم نمی‌رود. می‌گوید: شاید مجتبی برگردد، آن وقت کسی در خانه نباشد، چی؟! پدر هم در غم فراق فرزند روزها گریه نمی‌کند. به جایش، شب‌ها تا صبح راه می‌رود، می‌خواند و گریه می‌کند. نمایی از خیابان شهید محمدی دارانی اکنون ۳۶ سال از شهادت شهید مجتبی محمدی دارانی در روز یازدهم اسفند ماه ۱۳۶۳ عملیات خیبر در منطقه طلائیه می‌گذرد. خانه شهید در محله مجیدیه منطقه ۸ تهران هنوز هست، اما چند سالی است که فروخته شده. کانون شهدا هم هنوز هست و مسجدی در غرب کوچه که مزین به تصاویر شهداست. در این شرایط کرونایی کوچه کمی خلوت است. اما انگار هنوز صدای قرآن خواندن مجتبی در فضای اطراف مسجد طنین‌انداز است. انتهای پیام/",
    "label": "فرهنگ"
  },
  {
    "text": "عنوان: ارز ۴۲۰۰ تومانی ناکارآمد است/ در بودجه ۱۴۰۰ اثری از ارز ترجیحی نخواهد بود\nخلاصه: عضو کمیسیون کشاورزی مجلس با تاکید بر اینکه در بودجه ۱۴۰۰ به دنبال حذف ارز ۴۲۰۰ تومانی هستیم، گفت: دولت هم باید این موضوع را بپذیرد و با مجلس همراهی کند. اگر به دنبال حمایت از مصرف کننده ها هستیم باید یارانه آن ها را مستقیم به خودشان دهیم.\nمتن: حسین رئیسی عضو کمیسیون کشاورزی مجلس شورای اسلامی در گفت‌وگو با خبرنگار اقتصادی خبرگزاری فارس درباره حذف ارز ۴۲۰۰ تومانی در بودجه سال ۱۴۰۰، گفت: راجع به اشکالات بودجه‌ ۱۴۰۰ صحبت های زیادی شده و یکی از نقاط مهمی که باید به آن توجه کرد همین تراز منفی عملیاتی بودجه است و کسری بودجه فاحشی که بین منابع و مصارف با یک نگاه اجمالی قابل مشاهده است. کمیسیون تلفیق با رد کلیات بودجه مخالفت کرد ودلیل آن هم شرایط حساس کشور بود. هماهنگی‌هایی هم با شورای محترم نگهبان در این خصوص از طریق ریاست محترم مجلس انجام شده است.  وی ادامه داد: از جمله راه‌هایی که برای جبران این کسری مد‌نظر است افزایش درآمدهای مالیاتی از طریق ایجاد پایه های جدید، مقابله با فرارهای مالیاتی و کاهش معافیت های مالیاتی می باشد. افزایش پله های مالیات حقوق و افزایش درصد مالیات برای نجومی بگیران هم تا حدودی منابع مالی نصیب دولت خواهد کرد. از سوی دیگر، کاهش هزینه های دولت هم باید در دستور کار قرار گیرد. دولت خیلی پرخرج شده است. باید به هزینه‌های جاری به شکل جد ورود کرد و جلوی بعضی از مصارف غیرضرور گرفته شود که این هم یکی از راه‌های جبران کسری بودجه در سال ۱۴۰۰ است.  نماینده مردم هرمزگان در مجلس با اشاره به لزوم حذف ارز ۴۲۰۰ تومانی گفت: حذف ارز ۴۲۰۰ تومانی هم مدیریت منابع مالی و افزایش درآمدهای دولت را به دنبال خواهد داشت. ناکارآمدی ارز ۴۲۰۰ تومانی غیرقابل انکار است. این سیاست ارزی سود و رانت سرشاری را نصیب دلالان کرده است.  وی ادامه داد: در بودجه ۱۴۰۰ به دنبال حذف ارز ۴۲۰۰ تومانی هستیم. دولت هم باید این موضوع را بپذیرد و با مجلس همراهی کند. اگر به دنبال حمایت از مصرف کننده ها هستیم باید یارانه آن ها را مستقیم به خودشان دهیم. در بودجه ۱۴۰۰ اثری از ارز ۴۲۰۰ تومانی نخواهد بود.  رئیسی در پایان تصریح کرد: حذف ارز ۴۲۰۰ تومانی حقوق ورودی گمرک هم باید عملی شود. مبنای ارز حقوق ورودی گمرک باید ارز نیما باشد. انتهای پیام/",
    "label": "اقتصادی"
  },
  {
    "text": "عنوان: تولید سالانه ۲۵ هزار دستگاه اکسل خودروی تارا\nخلاصه: مدیرعامل محورسازان ایران خودرو گفت: ظرفیت تولید محور خودروی تارا دستی، سالانه ۲۵ هزار دستگاه است که در صورت نیاز، توانایی افزایش این میزان وجود دارد.\nمتن: اخبار شرکتها؛ ایکوپرس- بهنام ولی نژاد، ظرفیت تولید محور تارا را روزانه ۱۰۰ دستگاه برای نسخه دستی خواند و گفت: در سال جاری این قطعه به سبد محصولات محورسازان افزوده می‌شود. وی با بیان این‌که ماموریت اصلی محورسازان در درجه اول تولید محورهای سواری مورد نیاز ایران خودرو و ماشین‌کاری قطعات مورد مصرف در محورهای محصولات این خودروساز است، عنوان کرد: محصولات اصلی محورسازان شامل اکسل گروه پژو ۲۰۶ و گروه پژو ۴۰۵ است. ولی نژاد، با اشاره به افزایش تولیدات این شرکت در سال گذشته، بیان کرد: با توجه به افزایش تیراژ ایران خودرو در سال ۹۹ نسبت به سال ۹۸، محورسازان نیز افزایش تولید را تجربه کرده است. این شرکت سه محصول شامل؛ محور جلو، محور عقب و محور کمک فنر خودروی ۲۰۶ را تولید می کند و به‌صورت میانگین افزایش تولید ۵۰ درصدی در سال گذشته از تولید مجموع این قطعات را رقم زده است. وی با اشاره به تامین اکسل ۳۰ درصد از تولیدات محصول ۴۰۵ ایران خودرو گفت: در سال گذشته به سبب وجود تحریم ها، برخی از ابزارهای مربوط به براده برداری و لوازم یدکی قابل استفاده در ماشین آلات خطوط تولید محورسازان که قابل خریداری از سایر کشورها نبود، توسط سازندگان داخلی و نیز خود محورسازان، داخلی سازی شد. مدیرعامل محورسازان ایران خودرو با بیان این‌که در حال حاضر این قطعه ساز در حال تولید نمونه های آزمایشی و اولیه محور تغییر یافته و غیر محرک (Non Drive) برای نسخه جدید وانت آریسان است، گفت: این نمونه که در برنامه‌های سفارش‌گذاری ایران خودرو قرار دارد، در نیمه دوم امسال به محصولی جدید تبدیل خواهد شد. انتهای پیام/",
    "label": "اقتصادی"
  },
  {
    "text": "عنوان: زمان مناسب برای کاشت سبزه نوروز/ چه بذرهایی برای سطوح شیب دار مناسب است؟\nخلاصه: خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم.\nمتن: به گزارش خبرنگار تفریح و نشاط خبرگزاری فارس، سبز کردن سبزه از قدیم الایام جزو رسوم زیبای ایرانی ها بوده، سنتی کهن که فلسفه آن آغاز سال نو با سرسبزی و طراوت بوده است. بسیاری از مادربزرگ ها دوهفته مانده به عید ظرف های سبزه را به تعداد فرزندان خانواده درست می کردند تا نماد برکت و سرسبزی را با دستان خودشان مهمان خانه های فرزندانشان کنند. سبزه عید در ایام قدیم جعفر شهری در جلد چهارم کتاب طهران قدیم می گوید: «سبزه سبز کردن بنا به سبکی یا سنگینی دستِ سبز کننده،‌ از 20 تا 10 روز مانده به عید صورت می گرفت، به این شکل که خانم خانه به تعداد جمعیت خانواده مشت مشت گندم، عدس یا ماش را طوری که چیزی از آن بر زمین نریزد، در ظرفی سفالی می ریخت و با هر مشت نیت سلامتی، تندرستی،‌ خوشی،‌ خوشبختی، مال و گشایش می کرد.  پس از آن هر روز به دانه ها آب می داد تا در ظرف، کُجه (نیش) زده و به سفیدی بزند، سپس آنها را در دستمال ریخته و سه روز با رطوبت معتدل نگهداری می کرد تا کُجه ها نقره ای شوند، بعد از آن در دوری مسی یا بشقاب و دوری چینی پهن می کرد، رویش دستمال نمدار می کشید و در آفتاب قرار می داد. معتقد بودند اگر سبزه دیر سبز شود، دست سبزه کننده سنگین و کارهایش با معطلی به انجام می رسد و باید با سختی ها دست و پنجه نرم کند، اما زود سبز شدن سبزه نشان از سهولت امور، سبک دستی و موفقیت سبزکننده بود.» بهترین زمان برای کاشت سبزه عید خیلی ها ترجیح می دهند سبزه عید را آماده خریداری کنند، اما برای آنهایی که دوست دارند لذت سبزه سبز کردن را تجربه کنند چند پیشنهاد هیجان انگیز داریم. اول باید بدانید که هر دانه و بذری زمان متفاوتی برای سبز شدن دارد، مثلاً بهترین زمان برای کاشت سبزه گندم 10 روز مانده به عید یعنی 20 اسفندماه است، برای کاشت دانه ماش شما به 12 روز زمان نیاز دارید و سبزه عدس هم 15 روز زمان می برد تا سبز شود.  سبزه ارزن طی 4روز جوانه می زند و بذرهایی مثل شاهی و خرفه هم به 10 روز زمان برای سبز شدن نیاز دارند،‌ دانه سویا 3 تا 5 روز زمان می برد تا جوانه بزند البته باید 6 تا 8 ساعت قبل در آب خیس بخورد. حالا با توجه به این زمان بندی می تواند بذر و دانه مورد نظرتان را برای سبز کردن انتخاب کنید. سبز کردن سبزه روی سطوح شیب دار بذرهای لعاب دار بهترین گزینه برای سطوح شیب دار، کوزه و ... هستند چرا که بعد از خیس خوردن حالت ژله ای به خود می گیرند و قابلیت چسبندگی پیدا می کنند. شاهی، خرفه ، خاکشیر و … جزو این دسته از بذرها هستند. برا شروع باید مقدار مناسبی از بذر مورد نظرتان را بعد از شستشو به مدت 4 ساعت خیس کنید، میزان آب مناسب برای شاهی 5 برابر میزان بذر است.روی سطح مورد نظر را کاملاً مرطوب کنید و با یک لایه پنبه بپوشانید.  روی پنبه تنظیف بکشید و بذرهای خیس خورده را روی آن به طور کامل و یکسان پهن کنید، مجدد سطح کار را خیس کنید و یک کیسه که روی آن دو منفذ هوا ایجاد کرده اید بکشید. روزهای ابتدایی سبزه به 3 بار آبدهی در روز نیاز دارد. بعد از آن که جوانه ها بالا آمد کیسه را بردارید و روزی 2 بار به سبزه آب بدهید تا در نهایت یک سبزه پر و زیبا داشته باشید. انتهای پیام/",
    "label": "تفریح و نشاط"
  },
  {
    "text": "عنوان: برگزاری ششمین دوره لیگ قهرمانان بازی‌های ویدئویی به صورت آنلاین\nخلاصه: ششمین دوره لیگ قهرمانان بازی‌های ویدئویی ایران به دلیل شرایط کرونا برای اولین بار به صورت کاملا آنلاین برگزار می‌شود.\nمتن: به گزارش خبرگزاری فارس به نقل از روابط‌ عمومی بنیاد ملی بازی‌های رایانه‌ای، ششمین دوره لیگ قهرمانان بازی‌های ویدئویی ایران که برگزاری کاملاً آنلاین آن اتفاقی بی‌سابقه در کشور به شمار می آید، با همکاری مشترک بنیاد و آپارات گیم در رشته‌های کلش رویال، FIFA21 PS4و دو بازی ایرانی جذاب «فوتبالیستارز» و «بزن بهادر» برگزار می‌شود. علاوه بر دو بازی کلش رویال، FIFA21که عضو همیشگی مسابقات لیگ قهرمانان بازی‌های ویدئویی ایران در دوره‌های گذشته بودند، دو بازی ایرانی فوتبالیستارز که یک بازی فوتبالی جذاب در ژانر «Soccer Stars» و بازی بزن بهادر با رویکرد حمایت از بازی‌های ایرانی به جمع بازی‌های رقابتی در این دوره از مسابقات لیگ اضافه شده‌اند. ثبت‌نام برای شرکت در ششمین دوره لیگ قهرمانان بازی‌های ویدئویی ایران از 21 تا 27 اردیبهشت ماه از طریق سایت baazico.ir  و به‌صورت آنلاین آغاز می‌شود و ظرفیت ثبت‌نام برای هر کدام از این رشته‌ها 512 نفر است. تاریخ برگزاری دور مقدماتی مسابقات از اول تا 7 خرداد تعیین شده است و زمان برگزاری دور نهایی که در روزهای پایانی خرداد خواهد بود، متعاقبا اعلام می‌شود. براساس برنامه‌ریزی‌های انجام شده تمام مراحل ثبت‌نام، تایید هویت، قرعه‌کشی ثبت نتایج و معرفی قهرمانان به‌صورت آنلاین و با نظارت تیم داوری و پشتیبانی انجام خواهد شد . مرکز مشاوره و تماس بنیاد ملی بازی‌های رایانه‌ای با شماره 58129 021آماده پاسخگویی به سوالات مخاطبان در خصوص روند برگزاری این مسابقات است. انتهای پیام/",
    "label": "تفریح و نشاط"
  },
  {
    "text": "عنوان: اختصاص یک درصد تولید ماهانه ایران خودرو به خودروهای سفارشی\nخلاصه: مدیرعامل گروه صنعتی ایران خودرو از برنامه ایران خودرو برای سفارشی سازی محصول در خط تولید و قبل از تحویل به مشتریان خبر داد و گفت: طبق برنامه، یک درصد تولید ماهانه را به مشتریانی که مایل به دریافت خودروی آپشنال هستند اختصاص خواهیم داد.\nمتن: اخبار شرکت‌ها ؛ ایکوپرس- فرشاد مقیمی، در مراسم افتتاح مرکز تخصصی تیونینگ، دیتیلینگ و سفارشی سازی خودرو که با حضور رییس هیات عامل ایدرو برگزار شد،‌ گفت: آمار حوادث خودرویی در سال ۹۹ و بررسی های کارشناسی صورت گرفته نشان می دهد، عامل ۸۸ درصد از ۵۰۰ حادثه بررسی شده در سال گذشته، مراجعه دارندگان خودرو به مراکز غیرمجاز و یا نصب آپشن‌های غیراستاندارد بوده است. وی افزود: ایران خودرو با ایجاد و توسعه مراکز مجاز که خدمات استاندارد و منطبق با مهندسی خودرو ارایه می‌کنند، درصدد است تا امکانات در دسترس و مناسبی را به مشتریان عرضه کرده و از مراجعه آنان به مراکز غیرمجاز ممانعت کند. وی با بیان این که ایجاد تغییر در سیستم‌های مختلف خودرو سبب از بین رفتن گارانتی خودرو می شود،‌ تصریح کرد: خدماتی که شرکت خودروهای سفارشی ایران خودرو ارایه می کند منطبق با حوزه های فنی و مهندسی خودرو است که هیچ گونه آسیبی به آن وارد نمی‌کند. مقیمی بهره مندی از خدمات آپکو را عاملی برای کاهش تنش میان مشتریان با شبکه خدمات پس از فروش دانست و گفت: این مجموعه نیازهای مشتریان را مورد سنجش و ارزیابی قرار می دهد و به این ترتیب دایره خدمات خود را روز به روز گسترده‌تر می‌کند. مدیرعامل گروه صنعتی ایران خودرو با تاکید بر رعایت کیفیت قطعات آپشن محصولات، گفت: ظرفیت های مناسبی در شبکه نمایندگی های ایران خودرو در سطح کشور برای ارایه خدمات آپشنال وجود دارد که در این بخش نیز به دنبال توسعه و افزایش این خدمات در نمایندگی‌ها هستیم. مقیمی،‌ فعالیت برای سفارشی سازی محصولات تجاری و سنگین را از جمله برنامه های آپکو دانست و گفت: در این بخش نیز خدمات ویژه ای را به دارندگان محصولات سنگین و نیمه سنگین ارایه خواهد شد. وی خواستار نظارت بر کیفیت اقلامی مانند اسباب بازی‌های تولیدی با استفاده از برند محصولات ایران خودرو شد و گفت: با دعوت از بخش خصوصی و سرمایه گذار می توان تولیدات مشترکی برای این بخش درنظر گرفت که علاوه بر حفظ کیفیت، از ورود آسیب به برند ایران خودرو جلوگیری کرد و تولید این اقلام می تواند از طریق شرکت آپکو دنبال شود. انتهای پیام/ب",
    "label": "اقتصادی"
  },
  {
    "text": "عنوان: ایوان نجف در سالروز ازدواج حضرت زهرا و امام علی گلباران شد+عکس و فیلم\nخلاصه: همزمان با سالروز ازدواج آسمانی حضرت علی (ع) و حضرت فاطمه (س)، ایوان نجف در حرم امیرالمؤمنین (ع) با بیش از 700 شاخه گل طبیعی تزئین شد.\nمتن: به گزارش خبرنگار حج و زیارت خبرگزاری فارس، همزمان با اول ذی‌الحجه مصادف با سالروز ازدواج امام علی (ع) و حضرت زهرا (س)، حرم امیرالمؤمنین (ع) در نجف اشرف گلباران شد. ایوان نجف در سالروز ازدواج حضرت زهرا (س) و امام علی (ع) خادمان حرم علوی صبح امروز همزمان با پیوند آسمانی دختر پیامبر اعظم (ص) با امام علی (ع)، پرچم علی ولی الله (ع) را بر فراز ایوان نجف برافراشتند و این آستان مقدس با بیش از ۷۰۰ شاخه گل طبیعی تزئین شد.  همچنین در ورودی حرم امام علی (ع) از سمت ایوان نجف، علاوه بر قرارگیری حلقه‌های گل که در وسط آن نام حضرت علی (ع) و فاطمه (س) نقش بسته بود، پارچه‌های سفید و سبزرنگ به مناسبت آسمانی‌‌ترین پیوند نصب شد. در ادامه تصاویری از حرم امام علی (ع) همزمان با سالروز ازدواج با حضرت زهرا (س) را مشاهده می‌کنید:      انتهای پیام/",
    "label": "فرهنگ"
  },
  {
    "text": "عنوان: منصوری: اعترافات رضاخان درباره نامردی انگلیسی‌ها موجود است\nخلاصه: یک استاد دانشگاه و مورخ تاریخ معاصر گفت: نکته مهم این است که زمان تبعید رضاخان گفته بود: هر چه انگلیسی‌ها خواستند، من انجام دادم حتی من خلاف دین و مروتم، چادر ناموسم را هم برداشتم، اما اینها خیلی نامرد هستند.\nمتن: به گزارش خبرنگار تاریخ خبرگزاری فارس، دومین روز همایش ملی «هشتادمین سالگرد اشغال ایران و سقوط رضاخان؛ بررسی علل اشغال ایران و سقوط رضاخان در ۳ شهریور ۱۳۲۰» به دبیری دکتر موسی حقانی، رئیس پژوهشکده تاریخ معاصر، ۲۳  شهریورماه ۱۴۰۰ در این پژوهشکده با حضور اساتید مختلف حوزه تاریخ آغاز شد. متن نخستین روز این همایش را از اینجا  و اینجا بخوانید. نخستین سخنران روز دوم «محمدحسن رجبی» درباره «ایدئولوژی رژیم پهلوی اول» بیان کرد: رویدادهای سیاسی ـ نظامی کشور که به کودتای سوم اسفند ۱۲۹۹ و متعاقب آن انقراض سلسله قاجار و استقرار رژیم پهلوی انجامید، چه از حیث اهداف بلندمدتی که برای آن اندیشیده شده بود و چه از حیث عملیات سیاسی-امنیتی که منجر به پیروزی کودتا شد، نباید آن را واقعه‌ای شبیه تغییر سلسله‌های پادشاهی تاریخ ایران دانست؛ بلکه باید این جریان را در چارچوب نقشه راهی که انگلستان و صهیونیسم جهانی برای خاورمیانه کشیده بودند، شرایط مناسبی که پس از پس از جنگ جهانی اول و تحولات مهمی که در نتیجه آن پدید آمد دانست و بررسی کرد. وی افزود: در نقشه راه جدید، استعمار انگلستان به سبب ضربات نظامی و اقتصادی که در جریان جنگ جهانی اول متحمل شده ‌بود، دیگر نمی‌توانست همانند گذشته به حضور نظامی خود در آن زمینه‌ها فراهم کند و به دنبال این جریان دولت‌های دست‌نشانده جدیدی با ظاهر ملی‌گرایانه بر سر کار آورد و همان اهداف را با هزینه مردم آن کشور به نتیجه می‌رساند. اما لازم بود این تغییرات به‌گونه‌ای بسیار سری و در درازمدت صورت بگیرد تا بر مردم پنهان بماند، مگر بر مجریانی که قرار بود آن را اجرایی کنند. رجبی اشاره کرد: عامل دوم در تغییر رژیم ایران، جریان صهیونیسم بود که از حدود یک صد سال پیش از آن و از طریق درخواست سفرای اروپایی و آمریکایی از سلطان عثمانی برای فروش فلسطین به سرمایه‌داران یهودی در اندیشه مهاجرت یهودیان جهان به فلسطین و دولت یهودی بود که با تهدید دولت‌های اروپایی به سبب مخالفت سلطان عثمانی ناکام ماند. این پژوهشگر در ادامه عنوان کرد: انگلستان و صهیونیسم در این فکر بودند که پیوندهای مشترک کشورهای اسلامی را از بین ببرند و برای هرکدام از این کشورها هویت نوینی تعریف و جایگزین کنند و اشتراکات اسلامی این کشورها را از بین ببرند تا نسلی که با این هویت جدید پرورش پیدا می‌کند، به دین، فرهنگ دینی و مفاخر گذشته خود احساس حقارت ملی کند و به هویت جدید خود افتخار کند. وی با اشاره به اینکه این ایدئولوژی جدید همان ایدئولوژی رژیم رضاخانی بود که در تمام دوران ۲۰ساله دیکتاتوری و در تمام سطوح نظام آموزشی و رسانه‌ها مطرح می‌شد، گفت: این ایدئولوژی دو وجه سلبی و ایجابی داشت که وجه سلبی، اسلام را دین غیر ایرانی معرفی می‌کرد که متعلق به نژاد غیرآریایی بود. بخش مهمی از اقدامات دوره فرهنگی رضاخان در همین مقطع انجام شد که واکنش‌های منفی از سوی مردم و روحانیت به همراه داشت؛ از قبیل محدودیت لباس روحانیت برای طلاب، ایجاد محدودیت برای مدارس دینی و ... اما بخش ایجابی رژیم رضاخان بر دو بخش استوار بود؛ ناسیونالیسم رمانتیک و یا خیال‌پردازانه و تجدد. رجبی بیان کرد: بیشترین تلاش و اقدامات فرهنگی رژیم پهلوی در جهات نظریه پردازی و تبیین این وجه از ایدئولوژی رژیم شاهنشاهی بود که از طریق رسانه‌ها و تریبون‌های عمومی به آن دامن می‌زد و شعله احساسات ناسیونالیستی را فراتر می‌برد. بخش دوم ایدئولوژی رضاخان تجدد بود، آرمانی که فرهنگی‌‌مآبان از ۱۰۰ سال پیش از آن در تحقق آن بودند که با قدرت رضاخان آرمان سیاسی، اجتماعی و فرهنگی خود به دست رضاخان را محقق دانستند و برنامه‌های تجددخواهانه خود را در پیش گرفتند. این پژوهشگر در پایان گفت: رژیم رضاخان به گمان خودش برای انعطاف خود در جامعه دست به کار نوسازی زد و با ظلم و ستیز به مقابله با سبک زندگی مردم برآمد و اقداماتی شتاب‌زده انجام داد که نارضایتی‌هایی به همراه داشته و موجب وقایع خونین شد. ایدئولوژی رضاخان همچون رژیمش از آن‌جایی که هیچ سنخیتی با مردم نداشت نتوانست جایگاه خود را در حافظه مردم بیابد و سرانجام خود را از بین برد. *اعترافات رضاخان درباره نامردی انگلیسی‌ها موجود است جواد منصوری استاد دانشگاه و مورخ تاریخ معاصر با موضوع «دلائل و پیامدهای سقوط رضاشاه» پشت تریبون قرار گرفت و طی سخنانی گفت: درباره تحولات قرن چهاردهم هجری شمسی که با کودتای رضاخان شروع می‌شود، حرف‌های مهم در قالب کتاب و سخنرانی و جلسه بسیار است. وی در ادامه افزود: در اسناد زیادی مطرح شده که بهایی‌ها گفتند رضاخان جزو آنها بوده و محمدرضا هم بهایی است. یک نکته حائز اهمیت این است که به طور معمول حکومت‌های این چنینی چون پایگاه مردمی ندارند، مثل یک درخت بی‌ریشه هستند که اگر باد تندی بوزد، به زمین می‌افتند و خیلی دوام نمی‌آورند، حتی اگر پنجاه سال هم حکومتشان به طول بینجامد، اما کارشان به دوره طولانی‌تری نمی‌رسد، من جمله پدر و پسر خاندان پهلوی که چنین شرایطی پیدا کردند. منصوری درباره چگونگی سقوط رضاخانی گفت:  اتفاقاتی در سال‌های ۱۳۱۴ به بعد رخ داد، مثل جنگ جهانی دوم و شایعه رسیدن هیتلر به مسکو، خیلی مسائل در ایران کلید خورد. زمانی که بحث دشمن مشترک شد، شوروی و متفقین متحد شدند. ما در زندان دوران شاه گاهی با سران حزب توده صحبت می‌کردیم و می‌پرسیدیم چطور شد که شوروی با ضد خود متحد شد و این اصلا با منطق فلسفی و سیاسی شوروی جور در نمی‌آید؟ اینها هم پاسخ می‌دادند که این یک اتفاق تاریخی بود که رخ داد. اما ما پاسخ می‌دادیم که اینطور نیست و یک روند عادی است که تضاد دو جریان با اشتراک منافع به اتحاد برسد. وی همچنین درباره اشغال ایران در زمان دولت رضاشاه گفت: رضاخان تصمیم داشت در مقابل آنها بایستد، منتها با ارتشی که البته برای سرکوب مردم درست شده؛ چرا که ارتش پهلوی برای مقابله با دشمن درست نشده بود. ارتشبد طوفانیان چند سال پیش با یکی از دوستان ما در ژنو صحبت کرده بود و ضمن صحبتش حرف جالبی زده بود که آنها در دوره پهلوی دوم با آمریکایی‌ها صحبت کرده بودند که اگر عراق به ایران حمله کرد، ارتش فقط دو هفته مقاومت کند تا آمریکایی‌ها نیرو پیاده کنند و ارتش عقب بکشد تا آمریکا با عراق بجنگد! منصوری با تأکید بر تصمیم شاه برای اعلام بی‌طرفی در زمان جنگ جهانی دوم گفت: اینطور شد که اروپایی‌ها رضاخان را تهدید کردند و تصمیم به خلع او از سلطنت گرفتند و سپس پسرش محمدرضا روی کار آمد. وی اظهار داشت: نکته مهم این است که زمان تبعید رضاخان گفته بود؛ هر چه انگلیسی‌ها خواستند، من انجام دادم حتی من خلاف دین و مروتم چادر ناموسم را هم برداشتم، اما اینها خیلی نامرد هستند. جالب است که بعد از این چیزها امروز هم می‌بینیم که خیلی‌ها حرف دیگری درباره رضاخان می‌زنند؛ مثل اینکه اصلا کودتایی نبوده و خود شاه سرکار آمده و مسائل دیگر، دیگر اینها را خود خارجی‌ها هم در آثارشان نوشته‌اند که آمریکا چطور باعث کودتا شده است. منصوری با بیان اینکه در ایران دو قرن گذشته ثابت شده که خارجی‌ها اگر در ظاهر دوستی خود را نشان دادند، هر زمان منافعشان به خطر افتاده از هیچ کاری دریغ نمی‌کردند، توضیح داد: حضرت امام (ره) در صحبت‌های خود در عاشورای سال ۴۲ در مدرسه فیضیه خطاب به محمدرضا فرمودند که کاری نکن، مثل پدرت وقتی داشتند تبعیدش کردند، ملت اظهار خوشحالی کردند که از شر او راحت شدیم! وی در پایان گفت: آنچه بعد از پیروزی انقلاب اسلامی اتفاق افتاد قطعا با تجربیاتی بود که در دوران گذشته کسب کردیم مثل انسجام نسبی مردم و عدم اعتماد مطلق به قدرت‌های بزرگ و به همین دلائل انقلاب اسلامی توانست بماند. در این همایش، صاحب‌نظران حوزه تاریخ معاصر از جمله دکتر منوچهر محمدی، دکتر موسی نجفی، دکتر مجید تفرشی، استاد خسرو معتضد، دکتر محمدحسن رجبی، مهندس عباس سلیمی نمین، دکتر جواد منصوری، دکتر یعقوب توکلی، مسعود رضایی، دکتر محمد ملک‌زاده، دکتر رضا قریبی، دکتر مصطفی جوان، دکتر جواد حقگو، دکتر علی قربان‌پور دشتکی، محمدعلی بهمنی قاجار، دکتر مجید احمدی کچایی، دکتر سیدمصطفی تقوی، حجت‌الاسلام محمدصادق ابوالحسنی، دکتر مجید صادقانی، مهرزاد بختیاری‌منش، دکتر مرتضی باقیان، سیدهاشم منیری، محمدرضا چیت‌سازیان، مریم‌السادات حسینی، روح‌الله امین‎‌آبادی، سیدمرتضی حسینی، دکتر مظفر شاهدی، دکتر رضا حجت، مرتضی حافظی، حسین مولایی، رضا سرحدی، محمود ذکاوت، زهرا سعیدی، جواد عربانی، داوود امینی، سارا اکبری، امیر مکی و نعمت‌الله عاملی به واکاوی اوضاع ایران و مردم این سرزمین در دوره سلطه رضاخان خواهند پرداخت. همچنین گفت‌وگوی منتشرنشده‌ای از مرحوم علی‌اکبر رنجبر کرمانی پخش خواهد شد. انتهای پیام/",
    "label": "فرهنگ"
  },
  {
    "text": "عنوان: شجاعی:شرایط خوبی داریم /کار تراکتور در لیگ قهرمانان آسان نیست\nخلاصه: کاپیتان و سرمربی  تراکتور معتقد است تیمش در رقابت های لیگ قهرمانان آسیا کاری سخت در پیش دارد.\nمتن: به گزارش خبرگزاری فارس و به نقل از سایت رسمی تراکتور، مسعود شجاعی  درباره قرعه‌کشی رقابت‌های لیگ قهرمانان آسیا نظرش را بیان کرد. او گفت: تیم‌هایی که با آنها هم گروه شدیم، تیم‌های خوبی هستند و ما هم به‌دنبال اثبات‌ شایستگی خودمان هستیم. شجاعی افزود:بازی‌های تقریباً سختی در این مسابقات پیش رو داریم. چون تیم‌های حاضر در لیگ قهرمانان آسیا تیم‌هایی قوی و جزو بهترین‌های کشور خودشان هستند. با این حال، همه تلاش‌مان را می‌کنیم که نماینده شایسته‌ای برای کشورمان باشیم، هرچند کار آسانی در پیش نداریم. کاپیتان  تراکتور با ابراز رضایت از وضعیت تیم، عنوان کرد: تراکتور شرایط خوبی دارد. به دلیل سرمای هوای تبریز مجبور به برگزاری اردو در تهران شدیم. در روزهای گذشته تمرینات خوبی داشتیم .حالا سعی می‌کنیم با برنامه و اصول خودمان پیش برویم تا به امید خدا به اهداف‌مان برسیم و در بازی‌های آینده موفق باشیم. این چهره قدیمی همچنین اظهارداشت: تا پایان نیم‌فصل سه بازی سخت پیش رو داریم که برای ماندن در جمع تیم‌های مدعی این بازی‌ها برای‌مان تعیین‌کننده خواهد بود. انتهای پیام/ش",
    "label": "ورزشی"
  },
  {
    "text": "عنوان: تماشای زندگی از دریچه دوربین بچه های اُتیسم\nخلاصه: نمایشگاه عکس و فیلم «نگاهی دیگر» با موضوع بچه های اُتیسم در گالری تابستانِ خانه هنرمندان برپاست.\nمتن: به گزارش خبرنگار فارس، نمایشگاه عکس و فیلم «نگاهی دیگر» با موضوع بچه های اُتیسم در گالری تابستانِ خانه هنرمندان برپاست.نمایشگاه «نگاهی دیگر» با مساعدت شهرداری منطقه 6 و همراهی خانه هنرمندان ایران برگزار شده و برای نخستین بار آثار عکاسی هنرجویان اُتیسم و اساتید آن ها در آنجا به نمایش در آمده است. همچنین مستندی بر همین اساس برای آگاه سازی جامعه با اختلال اُتیسم همزمان با برگزاری نمایشگاه در گالری تابستان نمایش داده می شود. این نمایشگاه تا 31 خردادماه از ساعت 15 تا 21 در دو گالری تابستان و محیطی پذیرای بازدیدکنندگان است،‌ عواید حاصل از فروش این آثار صرف آموزش و توانمندسازی بچه های اُتیسم خواهد شد.  انتهای پیام/",
    "label": "تفریح و نشاط"
  },
  {
    "text": "عنوان: اجرای  عملیات بازار باز در شرایط نامناسب باعث بی‌اعتباری مقام پولی شد\nخلاصه: رئیس کل اسبق بانک مرکزی با اشاره به نتایج سیاست عملیات بازار باز، نوشت: یک بار دیگر ابزاری که می‌توانست در صورت استفاده صحیح و به هنگام باعث تحکیم و افزایش اعتبار سیاستگذار پولی شود، با استفاده از آن به صورت یک ابزار تبلیغاتی مایه بی‌اعتباری مقام پولی شد.\nمتن: به گزارش خبرگزاری فارس،‌ ولی الله سیف رئیس کل اسبق بانک مرکزی در یادداشتی نوشت: مرور تحولات دهه گذشته اقتصاد ایران حاکی از نوعی عقب افتادگی بخش واقعی اقتصاد همراه با تورم‌های بالا در مقایسه با گذشته و نیز به میزان شدیدتری در مقایسه با تحولات کشورهای در حال توسعه است که عمدتا نشان‌دهنده آثار اجرای سیاست‌های مالی، پولی و ارزی بوده است. از این منظر به گواه آمار و اطلاعات منتشره طی دهه نود به طور متوسط رشد سالانه اقتصادی در حدود 0.2 درصد تحقق یافته و متوسط رشد سالانه سرمایه‌گذاری حقیقی طی این مدت به 5.5- درصد رسیده و این در حالی است که رشد سالانه سرمایه‌گذاری حقیقی در ماشین‌آلات در همین دوره در حدود 7.6- درصد بوده است. شرایط به گونه‌ای نگران کننده است که سرمایه‌گذاری‌های صورت گرفته حتی کفاف استهلاک سرمایه در اقتصاد را نیز نداده و از این منظر قابل پیش‌بینی است که تحولات بخش واقعی اقتصاد (رشد اقتصادی) در سال‌های پیش رو محدود شود. خروج از چنین وضعیت نگران کننده‌ای در ابتدا مستلزم آسیب‌شناسی دقیق عوامل موثر است. شناسایی و آسیب‌شناسی این عوامل می‌تواند ما را نسبت به بهبود وضعیت شاخص‌های کلان اقتصادی کشور در آینده امیدوار کند. به گواه تجربه بسیاری از کشورهای در حال توسعه، نوظهور و توسعه یافته راه‌کار اساسی خروج از چنین وضعیتی (دام توسعه نیافتگی و عقب ماندگی) اعتقاد سیاست‌گذاران کلان کشور به موضوع تعیین استراتژی توسعه صنعتی و جهت‌دهی منابع مالی کمیاب کشور در راستای اجرای آن است. به‌ علاوه در همین ارتباط میتوان به موضوع کنترل و مهار تورم نیز اشاره داشت. تجربه پیوسته تورم های بالا در اقتصاد ایران، بیماری مزمنی است که نمی‌توان مستقلا و بدون توجه به تحولات بخش واقعی اقتصاد آن را درمان نمود. تجربه اخیر بانک مرکزی در استفاده از ابزار عملیات بازار باز نشان داد که صرفا با اعمال سیاست پولی و مستقل از تحولات درونی و بیرونی بخش واقعی اقتصاد و بدون توجه به آثار اجتناب ناپذیر عواملی مانند ناترازی‌های بودجه‌ای و عدم تعادل‌های موجود در نظام بانکی، تورم قابل کنترل نیست. به همین دلیل اعمال سیاست پولی با استفاده از ابزار بازار باز و تعیین نرخ تورم هدف نتوانست نتیجه مورد نظر را در بر داشته باشد. در عمل شاهد بودیم که با شروع فعالیت و استفاده از ابزار بازار باز نه تنها تورم کنترل نشد بلکه از طریق بسط پایه پولی با افزایش قابل توجهی مواجه شد. این یک واقعیت است که صرف دنبال نمودن هدف تورمی، بدون توجه و تحلیل درست از تحولات بخش خارجی اقتصاد، دولت، بخش واقعی اقتصاد و نظام پولی نه تنها نتیجه‌ای نخواهد داشت بلکه ضمن اینکه سیاستگذار را از اندیشیدن و به کار بستن راهکارهای بهینه و موثر باز می‌دارد در انتها نیز او را در دستیابی به نرخ هدف تورم اعلامی خود ناکام می‌گذارد. علاوه بر این اتخاذ چنین روشی باعث می‌شود هزینه‌های بیشتری به اقتصاد تحمیل شود که مهمترین آن تضعیف و بی‌اعتباری مقام پولی خواهد بود. مروری بر متغیرهای اقتصادی نشان می‌دهد در سال های 97 و 98 و 99 روند متغیرها تغییر جهت داده و دستاورد های مثبت اقتصادی دوره منتهی به پایان سال 96، عمدتا تحت تأثیر خروج دولت آمریکا از برجام و تشدید تحریم‌ها از یک طرف و اتخاذ برخی سیاست‌های اقتصادی نامناسب و نامتناسب بودجه‌ای، ارزی و پولی از بین رفت. یکی از این راهکارها که با تبلیغات گسترده از سوی نهاد پولی کشور اعلام شد موضوع به کارگیری عملیات بازار باز در راستای مهار و کنترل نرخ تورم بود. بر این اساس با تبلیغات گسترده و نامعمول و نامانوس، عنوان شد که در یک چارچوب نوین پولی با خرید و فروش اوراق بهادار دولتی، نرخ سود بازار بین بانکی در راستای دستیابی به اهداف تورمی بانک مرکزی مدیریت خواهد شد. این که رویکرد سیاست پولی ارائه شده از چنان قابلیتی برخوردار باشد که در آن زمان با توجه به شرایط خاص اقتصاد کشور و واقعیت های موجود در ترازنامه بانک مرکزی بتواند منجر به مهار تورم شود از ابتدا محل تردید صاحبنظران اقتصادی بود و بیشتر جنبه تبلیغاتی داشت. کاملا از همان ابتدا روشن بود که با توجه به اینکه هیچگونه اوراق بدهی برای عرضه در بازار و جمع آوری نقدینگی در ترازنامه بانک مرکزی وجود ندارد، اجرای این سیاست که مقتضیاتش موجود نیست نابهنگام و نسنجیده است و نمی‌تواند منجر به نیل به هدف اعلامی شود، که نشد. مع‌الوصف بانک مرکزی با علم به این موضوع در قریب به اتفاق بیانیه‌ها و گزارش‌ها به صورت گسترده و پیوسته به این راهکار اشاره داشته و آن را به عنوان تنها نسخه شفابخش اقتصاد ایران معرفی می‌کرد که تا آن زمان مورد غفلت قرار گرفته بوده است. در این ارتباط کافی است اشاره شود که با توجه به تشدید تحریم‌های ظالمانه و نتیجتا کاهش شدید درآمدهای نفتی دولت به سادگی قابل پیش بینی بود که دولت با کسری منابع شدیدی مواجه گردد و نتیجتا فروش اوراق بدهی نیز به عنوان یک راهکار گریزناپذیر اجرایی شود. قاعدتا فروش اوراق بدهی دولت چنانچه بدون دخالت بانک مرکزی باشد، آثار پولی مستقیمی به همراه نخواهد داشت. لیکن در صورتی که به نحوی اوراق مذکور در ترازنامه بانک مرکزی رسوب نماید منجر به انبساط پایه پولی و رشد نقدینگی خواهد شد. تجربه سال 1399 نشان داد که بانک مرکزی صرفا به عنوان یک کارگزار، روند فروش اوراق بدهی دولت را تسهیل نموده است و این امر فاقد موضوعیت سیاستی، آن هم در چارچوب نوین سیاست پولی بود. اگر قاعده بر این بوده که بانک مرکزی با هدف کنترل نرخ تورم از طریق انجام عملیات بازار باز اقدام به جذب نقدینگی در بازار نماید، در این صورت می‌بایستی اقدام به فروش اوراق در اختیار خود می‌نمود، ولی بانک مرکزی از ابتدای اجرای سیاست مذکور، فاقد اوراق دولتی در ترازنامه خود بوده تا بتواند اهداف ادعایی مورد نظر را دنبال نماید. در چنین شرایطی، بزرگ‌نمایی کارکرد سیاست عملیات بازار باز کاملاً ناموجه، تبلیغاتی و برای اعتبار بانک مرکزی زیان‌بار بود که سکوت بانک مرکزی در سال جاری متاسفانه مهر تاییدی بر این توصیف و ضربه بر اعتبار بانک مرکزی است. نکته مهم دیگر آن است که بهره‌گیری دولت از یک ابزار تامین مالی جدید، نظیر ابزار بدهی موجب شد تا دولت بدون توجه به آثار و پیامدهای بهره گیری از چنین ابزاری بی‌محابا مخارج خود را افزایش دهد و به‌دنبال راه‌کارهای کنترل هزینه نباشد. به عنوان مثال در سال جاری که شاهد اوج کسری بودجه دولت هستیم و در چنین شرایطی کاهش و کنترل هزینه‌های دولت ضرورت می‌یابد، دولت با توجه به اینکه تعهدات مربوط به بازپرداخت بدهی‌ها معطوف به آینده است و مساله حال نیست، اقدام به افزایش قابل توجه هزینه‌های جاری خود از محل ایجاد بدهی نمود که سفره آن از سوی مقام پولی به ظاهر برای مهار تورم گسترانده شده بود. از سوی دیگر مشخصه اصلی بازار پول کشور، عدم اثرگذاری تحولات نرخ سود بازار بین بانکی بر نرخ سود سپرده و تسهیلات بانکی است به گونه‌‌ای که تحولات نرخ سود در بازار بین بانکی روندی مستقل از نرخ های سود سپرده و تسهیلات بانکی را که دستوری و مصوب شورای پول و اعتبار است، تجربه می‌نماید و این مهم خود مانع از تعقیب اهداف اعلامی اجرای عملیات بازار باز می‌باشد و بر این اساس قابل پیش‌بینی بود که حاصل کار، عدم دستیابی به اهداف تورمی با رویکرد هدف‌گذاری و تعقیب نرخ سود سیاستی در بازار بین بانکی در شرایط کنونی اقتصاد کشور خواهد بود. اینها فارغ از اثر سرایت این سیاست نسنجیده بر بازار بورس است که خود حکایتی دردناک و عبرت آموز از زیان بسیار بزرگ بخش وسیعی از صاحبان سرمایه‌های خرد شد که مایملک اندک خود را به امید سودهای بادآورده با تشویق سیاستگذار به بازار بورس آوردند. جالب آن است که در چنین وضعیتی هدف تورمی 22 درصدی نیز از سوی بانک مرکزی اعلام شد در حالی که نهاد پولی هیچ‌گونه تسلطی بر منابع انبساط پایه پولی و نیز شوک‌های سمت هزینه نداشت و البته فاقد ابزار جذب نقدینگی (یعنی اوراق بدهی و بازار بدهی عمیق و وسیع) در راستای عملیات بازار باز نیز بود. بررسی ها نشان می‌دهد، مهمترین دلیل رشد نقدینگی در این دوره به تجدید ارزیابی دارایی‌های ارزی بانک‌ها که مجوز آن توسط بانک مرکزی صادر شد و همچنین خرید منابع ارزی مسدود شده دولت (که استفاده از آنها بدلیل تحریم ممکن نبود،) توسط بانک مرکزی و واریز معادل ریالی آن به حساب خزانه مربوط می‌شود. البته با این اقدام فقط بخشی از کسری بودجه تأمین شد و مابقی از طریق فروش اوراق بدهی بوده که قسمتی از آن توسط بانک‌ها و بخش کوچکی نیز توسط بانک مرکزی خریداری شده است. بانک مرکزی که در ابتدا برای شروع عملیات بازار باز، اوراقی را در اختیار نداشت، در اولین اقدام به عنوان خریدار اوراق، وارد بازار شد و به این ترتیب به همان میزان پایه پولی افزایش یافت. روش مناسبی که می‌توانست منجر به نتیجه مورد نظر شود این بود که در بدو امر دولت در مقابل بدهی‌هایی که به بانک مرکزی دارد اوراقی را در اختیار بانک مرکزی قرار دهد. در آن صورت عملیات بازار باز می‌توانست با فروش این اوراق توسط بانک مرکزی فعال شده و منجر به انقباض پولی و کنترل تورم شود. بر همین اساس اقدام بانک مرکزی در فعال‌سازی عملیات بازار باز نتوانست تأثیری بر کاهش نقدینگی و کنترل تورم داشته باشد. در مقابل با خرید منابع ارزی مسدود شده که منجر به افزایش دارایی‌های خارجی بانک مرکزی شد، پایه پولی و حجم نقدینگی به شدت افزایش یافت و در نتیجه نرخ تورم کاملا از اهداف اعلامی بانک مرکزی منحرف شد و در انتهای سال به 47.1 درصد (یعنی بیش از دو برابر هدف ۲۲ درصدی اعلامی) رسید و آنچه باقی ماند صرفا یک هدف تورمی اعلام شده بود که همان گونه که پیش بینی می‌شد، به‌دلیل اقدام در شرایط نامناسب و قبل از ایجاد هماهنگی در بخش های مختلف اقتصاد محقق نشد و همچنین تجربه ناموفقی از یک ابزار سیاست نوین پولی که نشان از عدم کارایی ابزار معرفی شده در مهار نرخ تورم در شرایط فعلی اقتصاد کشور داشت. بدین ترتیب یک بار دیگر ابزاری که می‌توانست در صورت استفاده صحیح و به هنگام باعث تحکیم و افزایش اعتبار سیاستگذار پولی شود، با استفاده از آن به صورت یک ابزار تبلیغاتی مایه بی‌اعتباری مقام پولی شد. انتهای پیام/ب",
    "label": "اقتصادی"
  },
  {
    "text": "عنوان: اعمال شب و روز عید سعید فطر/ کیفیت خواندن نماز عید\nخلاصه: امروز ۲۹ ماه رمضان المبارک و به احتمال فراوان امشب شب عید سعید فطر است و برای شب و روز عید فطر اعمالی سفارش شده است.\nمتن: به گزارش خبرنگار قرآن و فعالیت‌های دینی خبرگزاری فارس امروز ۲۹ ماه رمضان المبارک و به احتمال فراوان امشب شب عید سعید فطر است. برای این شب و همچنین روز عید اعمالی سفارش شده که در این گزارش به این اعمال می‌پردازیم. اعمال شب عید فطر غسل کردن هنگامی بعد از غروب آفتاب شب‌زنده‌داری به نماز و دعا و استغفار و درخواست از خداوند در مسجد. خواندن این اذکار پس از نماز مغرب و عشا، نماز صبح و نماز عید اللّٰهُ أَکْبَرُ اللّٰهُ أَکْبَرُ لَاإِلٰهَ إِلّا اللّٰهُ والله اکبر الله اکبر ولله الحمد الْحَمْدُ لِلّٰهِ عَلَیٰ مَا هَدانا وَلَهُ الشُّکْرُ عَلَیٰ مَا أَوْلانا خدا بزرگ‌تر است، خدا بزرگ‌تر است، معبودی جز خدا نیست و خدا بزرگ‌تر است و خدای را سپاس و سپاس خدای را بر آنچه ما را بدان هدایت کرد و او را شکر بر آنچه به ما ارزانی داشت. کنار گذاشتن زکات فطر از مغرب شب عید پرداخت آن تا هنگام نماز عید چون نماز مغرب و نافله آن را خواند، دست‌ها را به جانب آسمان بلند کند و بگوید: «یَا ذَا الْمَنِّ وَالطَّوْلِ، یَا ذَا الْجُودِ، یَا مُصْطَفِیَ مُحَمَّدٍ وَ ناصِرَهُ صَلِّ عَلَیٰ مُحَمَّدٍ وَآلِ مُحَمَّدٍ وَاغْفِرْ لِی کُلَّ ذَنْبٍ أَحْصَیْتَهُ وَ هُوَ عِنْدَکَ فِی کِتابٍ مُبِینٍ» ای صاحب نعمت و کرم، ای دارای جود، ای برگزیننده محمّد و ای یاور او، بر محمّد و خاندان محمّد درود فرست و بر من بیامرز هر گناهی که شماره نمودی‌اش و آن پیش تو در کتابی آشکار است. پس به سجده رود و در سجده «صد مرتبه» بگوید: «أَتُوبُ إِلَی اللّٰهِ؛ به‌سوی خدا توبه می‌کنم». سپس هر حاجتی که دارد از خدا بخواهد. اعمال روز عید فطر خواندن نماز عید سعید فطر. این نماز دو رکعت است و در رکعت اول خواندن سوره‌ حمد و یک سوره دیگر که سفارش شده سوره اعلی خوانده شود، پس از آن پنج تکبیر بگوید و بعد از هر تکبیر دست به قنوت بردارد و بگوید:  اللّٰهُمَّ أَهْلَ الْکِبْرِیاءِ وَالْعَظَمَةِ وَأَهْلَ الْجُودِ وَالْجَبَرُوتِ وَأَهْلَ الْعَفْوِ وَالرَّحْمَةِ وَأَهْلَ التَّقْویٰ وَالْمَغْفِرَةِ أَسْأَلُکَ بِحَقِّ هٰذَا الْیَوْمِ الَّذِی جَعَلْتَهُ لِلْمُسْلِمِینَ عِیداً وَ لِمُحَمَّدٍ صَلَّی اللّٰهُ عَلَیْهِ وَآلِهِ ذُخْراً وشَرَفاً وَمَزِیداً أَنْ تُصَلِّیَ عَلَیٰ مُحَمَّدٍ وَآلِ مُحَمَّدٍ وَأَنْ تُدْخِلَنِی فِی کُلِّ خَیْرٍ أَدْخَلْتَ فِیهِ مُحَمَّداً وَآلَ مُحَمَّدٍ وَأَنْ تُخْرِجَنِی مِنْ کُلِّ سُوءٍ أَخْرَجْتَ مِنْهُ مُحَمَّداً وَآلَ مُحَمَّدٍ صَلَواتُکَ عَلَیْهِ وَعَلَیْهِمْ أجْمَعِین اللّٰهُمَّ إِنِّی أَسْأَلُکَ خَیْرَ مَا سَأَلَکَ مِنْهُ عِبادُکَ الصَّالِحُونَ وَأَعُوذُ بِکَ مِمَّا اسْتَعاذَ مِنْهُ عِبادُکَ المخلصون  خدایا، ای اهل بزرگی و عظمت و ای اهل جود و سلطنت و اهل گذشت و رحمت و اهل تقوا و مغفرت، از تو درخواست می‌کنم به‌حق این روز که برای مسلمانان عید قرار دادی و برای محمّد (درود خدا بر او و خاندانش) ذخیره و فزونی در شرف که بر محمّد و خاندان محمّد درود فرستی و مرا در هر خیری که محمّد و خاندان محمّد را وارد نمودی وارد کنی و از هر شرّی که محمّد و خاندان محمّد (درود خدا بر او و خاندانش) را بیرون آوردی مرا بیرون آوری، خدایا از تو درخواست می‌کنم، بهترین چیزی که بندگان شایسته‌ات درخواست کردند و به تو پناه می‌آورم از آنچه بندگان شایسته‌ات به تو پناه بردند. پس «تکبیر ششم» را بگوید و به رکوع رود و پس از رکوع و سجود برای رکعت دوم قیام کند و پس از سوره «حمد»، مستحب است سوره «شمس» را بخواند، سپس «چهار تکبیر» بگوید و پس از هر تکبیری دست به قنوت بردارد و همان دعا را بخواند؛ چون فارغ شد «پنجمین تکبیر» را گفته و به رکوع رود و نماز را به پایان برساند و پس از سلام تسبیح حضرت زهرا (س) را بجا آورد. این نماز به نماز عیدین مشهور است و در روز عید قربان هم نماز با همین کیفیت اقامه می‌شود. مستحب است نماز عید زیر آسمان و روی زمین بدون فرش اقامه شود و از جایگاه نماز، از غیر آن راهی که به نماز آمده بود بازگردد و برای قبول شدن اعمال برای برادران دینی خود دعا کند. انتهای پیام/",
    "label": "فرهنگ"
  },
  {
    "text": "عنوان: آمار بازی پرسپولیس-الریان/شاگردان گل‌محمدی فرصت سوزی نکردند\nخلاصه: آمار دیدار پرسپولیس و الریان در لیگ قهرمانان آسیا منتشر شد.\nمتن: به گزارش خبرگزاری فارس، تیم فوتبال پرسپولیس امشب در هفته پایانی مرحله گروهی لیگ قهرمانان آسیا به مصاف الریان رفت و با نتیجه 4 بر 2 به پیروزی رسید و به عنوان صدرنشین گروه پنجم به مرحله یک هشتم نهایی صعود کرد. آمار بازی پرسپولیس با الریان قطر به شرح زیر است: *پرسپولیس مالکیت توپ: 60 درصد گل زده: 4 تعداد پاس: 430 شوت به دروازه: 5 کارت زرد: 2 *الریان: مالکیت توپ: 40 درصد گل زده: 2 تعداد پاس: 286 شوت به دوازه: 5 کارت زرد: 3 انتهای پیام/",
    "label": "ورزشی"
  },
  {
    "text": "عنوان: مطهری: مشکل ما پول نیست، احترام می‌خواهیم/بازی می کنیم تا هواداران خوشحال شوند اما کارشکنی می بینیم+فیلم\nخلاصه: مهاجم تیم فوتبال استقلال گفت: بیایند بگویند اصلا پول نداریم، تا آخر فصل پول نمی خواهیم؛ ما نوکر هوادار هم هستیم.\nمتن: به گزارش خبرنگار ورزشی خبرگزاری فارس، ارسلان مطهری در حاشیه تمرین استقلال در پاسخ به سوال خبرنگار فارس در مورد تمرین نکردن تیم و اینکه این تصمیم جواب می‌دهد یا نه، گفت:  آنقدر فشار روی ما گذاشته‌اند که برخلاف میل باطنی‌مان تمرین نکنیم. یعنی چه، شما برای ما احترام قائل نیستید، اصلا بیایند بگویند اصلا پول نداریم، تا آخر فصل پول نمی خواهیم ما نوکر هوادار هم هستیم. بحث ما پول نیست احترام می‌خواهیم. وی افزود: مشکل  فقط پول نیست. چند بازی داریم نتیجه می‌گیریم و تیم به شرایط ایده آل رسیده است. دیگر چه می‌خواهید؟ مطهری ادامه داد: ما می دویم که هواداران را خوشحال کنیم و نتیجه بگیریم. بعد از آن طرف کارشکنی، کارشکنی و...؛  اکنون 8-9 و 10 بازیکن استقلال قراردادشان رو به اتمام است. من هم یکی از آنها هستم. با این شرایط خود هوادار می گوید که تمدید نکن! من خودم هوادار بودم. بیرون زمین وقتی به بازیکن بی احترامی می‌شود یعنی به هوادار بی احترامی می‌شود. وقتی هوادار می گوید به بازیکن بی احترامی بشود انگار به من بی احترامی شده است. من به شخصه سر یک میز نمی‌نشینم که با این آقا ( مددی) برای تمدید قرارداد صحبت کنم. مطمئنا بقیه بازیکنان هم همین طور هستند. من اصلا به شخص کاری ندارم، آقای مددی کنار، هر کسی مدیرعامل استقلال باشد ، به کنار، ما از هیات مدیره پول نمی‌خواهیم البته پرداخت پول  وظیفه شان است اما قبل از پول احترام می خواهیم. مهاجم استقلال در پاسخ به سوال خبرنگار فارس درمورد اینکه ملکیان چند هفته پیش در تمرین تیم حاضر شد و بعد از آن چه اتفاقی رخ داد، گفت: هیچ اتفاقی نیفتاد. او آمد صحبت کرد و گفت مبلغی می خواهیم به حسابتان واریز کنیم. تا الان اگر شما چیزی دیدید ما هم دیدیم. هیچ چیز تغییر نکرده و اگر بدتر شده که بهتر نشده است. مطهری در مورد اینکه مشکل استقلال فرهاد مجیدی است یا آقایان مدیر، گفت: در این مورد نمی‌خواهم صحبت کنم. حق بازیکنان و هواداران بدهید. یکی از اصلی ترین دلخوشی ها این مردم فوتبال است ما پیروز می شویم یا تیم دیگری پیروز می شود مردم خوشحال می شوند  با شکست ما ناراحت می‌شوند، ما حق مان را می خواهیم. چیزی فراتر از حق‌مان نمی‌خواهیم. وی در مورد اینکه وقتی مدیرعامل تغییر می کند بودجه‌ای به باشگاه تزریق می‌شود اما در استقلال این اتفاق رخ نداد و ظاهرا مدیران برای تخریب آمده اند؛ گفت: سوال شما حاشیه‌ای است و من جوابی برای سوال حاشیه‌ای ندارم. سوال تان درست است ذهن‌تان این سوال را دارد اما من و همه بازیکنان می‌گوییم وقتی آمدید تغییر ایجاد کنید اکنون چه تغییر ایجاد کردید؟  اگر شما تغییری دیدید ما هم دیدیم. مطهری در مورد اینکه این وضعیت تا کجا ادامه پیدا خواهد کرد، گفت: ما هم همین را می گوییم تا کجا؟! مهاجم استقلال درمورد اینکه پس فردا استقلال در میدان حاضر می شود، گفت: این تصمیم جمعی است.  اگر بخواهیم بازی کنیم به عشق هواداران بازی می‌کنیم و برای آبروی خودمان. *این فیلم را ببینید.   انتهای پیام/",
    "label": "ورزشی"
  },
  {
    "text": "عنوان: گلایه اهالی «پروانه» از میزبانی «باغ هنر»/ نکات مهم برای رفتن به جمعه بازار پروانه\nخلاصه: حرف و حدیث راجع به مکان جدید جمعه بازار پروانه چه از طرف غرفه داران و چه از سوی بازدیدکنندگان و مشتریان قدیمی این بازارچه زیاد است، از تعداد محدود غرفه ها و نبود تجهیزات گرمایشی گرفته تا بی نظمی و عدم دسترسی مناسب.\nمتن: خبرگزاری فارس - سعیده اسدیان: تفریح خیلی از خانواده ها در صبح های جمعه یا کوه است یا ورزش در پارک ها و  بوستان های محلی، برخی فارغ از هیاهوی یک هفته شلوغ کاری قرار صبحانه ای با دوستان خود می گذارند و عده ای هم خواب صبح جمعه را به هرچیزی ترجیح می دهند. اما در این میان گروهی هم هستند تفریح انتخابی شان خرید و گشت و گذار در بازارچه های قدیمی است، جایی مثل جمعه بازار پروانه. جایی که پیش از شیوع ویروس کرونا یکی از مکان های تفریحی و جذاب برای خانواده های تهرانی به شمار می رفت، یک پارکینگ عمومی در خیابان جمهوری که در طول هفته کاربری عادی خود را داشت اما جمعه ها به پاتوقی برای خرید و گشت و گذار تبدیل می شد.  تاریخچه جمعه بازار پروانه قصه شکل گیری این جمعه بازار بنابر روایت یکی از فروشندگان قدیمی این بازارچه به زمان ناصرالدین‌شاه برمی گردد، زمانی که وی از سفر فرانسه باز می گردد و تصمیم می گیرد تا جمعه بازاری شبیه آنچه در فرهنگ دیده را در تهران بنا کند. مسجد امام خمینی (مسجد شاه سابق) اولین جمعه بازاری بود که در بازار بزرگ تهران پا گرفت و بعد از مدتی تکیه دولت جایگزین آن شد و سال ها بعد پارکینگ ناصرخسرو واقع در خیابان سعدی جنوبی بازارچه ای جدید را در دل خود جای داد تا اینکه در سال 1380 پارکینگ پروانه محل دائمی جمعه بازار تهران شد. محوطه ای بزرگ با 4 طبقه و 5 راهرو که از 8 صبح تا 5 بعدازظهر پذیرای بازدیدکنندگان و خریداران محصولات آنتیک، دست سازه ها، صنایع دستی و لباس های سنتی بود، مشتریان این جمعه بازار از شمال و جنوب و شرق و غرب تهران خودشان را به مرکز پایتخت می رساندند و اغلب توریست های خارجی هم برای خرید به آنجا می آمدند.  اما از تاریخ 9 اسفندماه سال 98 و به دلیل شیوع کرونا در ایران این بازارچه به دلیل مسقف بودن و ازدحام جمعیتی که در آن صورت می گرفت تعطیل شد تا در زمانی مناسب در مکانی جدید برپا شود، البته این تعطیلی بهانه ای برای ایمن سازی پارکینگ هم شد. انتقال بازارچه از خیابان جمهوری به اراضی عباس آباد تعطیلی جمعه بازار ادامه داشت و باعث شد تا 1300 کارآفرین و هنرمند که عمدتاً فقط از طریق این مجموعه امرار معاش می کردند، مثل بسیاری از کسب وکارهای دیگر قربانی کرونا شوند. در نهایت اواسط خردادماه پارک شهر به عنوان مکان جدید جمعه بازار معرفی شد اما کرونا باز هم شدت گرفت تا جایی که شهر را به تعطیلی کشاند.6 ماه گذشت و در نهایت طی جلسه ای با حضور نماینده وزارت میراث فرهنگی، گردشگری و صنایع دستی محوطه باغ هنر اراضی عباس آباد به عنوان مکان جدید جمعه بازار پروانه انتخاب شد تا این گعده هنری 20 ساله پس از یک سال تعطیلی مجدداً بازگشایی شود.  19 دی ماه سال جاری جمعه بازار پروانه در باغ هنر اراضی عباس آباد بازگشایی شد، جایی که این روزها بسیاری از خانواده ها را به سمت خود می کشاند تا در این روزهای پر از محدودیت و کسالت بار حال خوبی را به آنها تزریق کند. همه چیز در مورد مکان جدید جمعه بازار پروانه اما حرف و حدیث راجع به مکان جدید جمعه بازار پروانه چه از طرف غرفه داران و چه از سوی بازدیدکنندگان و مشتریان قدیمی این بازارچه زیاد است، از تعداد محدود غرفه ها و نبود تجهیزات گرمایشی گرفته تا بی نظمی و عدم دسترسی مناسب. مرجان یکی از غرفه داران قدیمی جمعه بازار پروانه است که می گوید: نه سال در پارکینگ پروانه جای ثابت داشتم حالا 300 غرفه برای 1300 فروشنده داده اند، اینها دلشان به حال ما نسوخته بلکه می خواهند باغ هنر را در معرض تماشا بگذارند. هفته پیش انقدر هوا سرد بود که تا مغز استخوانم یخ کرد. سرما و گرمای پارکینگ پروانه رو تحمل می کردیم چون غرفه ثابت داشتیم اما الان اگر از کرونا هم نمیریم از سرما منجمد می شویم.  محمد هم که از قدیمی های جمعه بازار پروانه است و 15 سال در پارکینگ پروانه غرفه فروش لباس های سنتی را داشته، وقتی می فهمد خبرنگار هستم می گوید: 40 درصد غرفه ها را به همکاران جمعه بازار داده اند و 60 درصد آن را دست فروش هایی در اختیار دارند که تولید کننده نیستند بلکه اجناس خود را از بازار می خرند و اینجا می فروشند، این با شرط اصلی دریافت غرفه مغایرت دارد. من اینجا جز سرویس بهداشتی تمیز نکته مثبت دیگری ندیدم. استفاده از نام «پروانه» برای معرفی باغ هنر رضا که غرفه ظروف هنری دارد وقتی صحبت های همکارش را می شنود، می گوید: میزهای کوچک و جای کم، بدمسیری باغ هنر، ایستادن در صف از 4 صبح برای گرفتن غرفه 80 هزار تومانی، مشتری کم و هزینه زیاد رفت و آمد باعث شده من از آمدن به اینجا و گرفتن غرفه برای هفته های آتی پشیمان شوم.  هفته پیش با کلی وسیله تو ترافیک خودم رو رسوندم اینجا اما چون جای پارک نبود مجبور شدم با اعصاب خورد برگردم، اونایی از جای جدید رضایت دارند که تو پارکینگ پروانه جای ثابت نداشتند، ما سالها خاک پارکینگ روخوردیم، تو سرما و گرما رفتیم اما الان وضعیت جوری شده که باید سر یه غرفه و میز از 3 و4 صبح اینجا باشیم. متأسفانه دوستان مسئول با استفاده از اسم پروانه و فروشندگان قدیمی آن در حال شکوفا کردن یک نقطه کور هستند. از مشکل جای پارک تا سرما و مسیرهای سخت دسترسی خانمی در حال پرسیدن قیمت یک فرش دست بافت است، دختر جوانی هم کنارش ایستاده، نظرشان را در مورد مکان جدید جمعه بازار می پرسم که می گوید: اینجا اصلا قابل قیاس با پارکینگ پروانه نیست، بعد از یکسال با ذوق و شوق به اینجا آمدم اما با تعاریف و تبلیغاتی که شده مغایرت داشت. خیلی از فروشنده های قدیمی دیگر اینجا نیستند و فضا بیشتر شبیه بازارچه های دم عید شده البته اینها نظر من به عنوان مشتری دائمی و قدیمی جمعه بازار پروانه است. دختر جوان هم می گوید: پارکینگ پروانه جای پارک نداشت اما حداقل به راحتی با وسایل حمل و نقل عمومی به آنجا می رفتیم اما اینجا دور تا دور اتوبان است و داخل هم اصلاً جای پارک پیدا نمی شود. مترو نزدیک است اما هیچ وسیله ای برای حمل و نقل تا بازارچه نیست.  مرد جوانی به همراه همسر و کودک دو ساله ای که در بغل دارد مشغول بازدید از غرفه ها هستند، وقتی نظرشان را در مورد مکان جدید جمعه بازار می پرسم، می گوید: من مشتری سال ها قبل این بازارچه هستم، 4 سال پیش موقع ازدواج خیلی از وسایل تزئینی منزل مان را از پارکینگ پروانه خریدیم. امروز که بعد از یکسال به اینجا آمدم همه چیز برایم جدید بود، چیزی از حس وحال جمعه بازار قدیمی پروانه را درک نکردم، چهل دقیقه معطل شدم تا جای پارک پیدا کنم و هنوز هم نتوانستم خریدی داشته باشم چون غرفه ها بی نظم چیده شده، نبود وسایل گرمایشی هم اوضاع را نامساعدتر کرده است.  اینجا ایمنی بیشتر است اما همسرش می گوید: درسته که این نکات منفی وجود دارد اما به نظر من اینجا از پارکینگ پروانه دلبازتر و تمیز تر است، پارکینگ پروانه هم ایرادات زیادی داشت اما خب همه به آنجا عادت کرده بودیم، اینجا با وجود فضای کوچک تر ایمنی بیشتر و حتی سرویس های بهداشتی هم خیلی تمیزتر هستند. کمی آن طرف تر پسر جوانی در حال امتحان کردن یک کلاه روی سرش است، نظرش را در مورد برپایی جمعه بازار در باغ هنر می پرسم که می گوید: اینجا خیلی بهتر از پارکینگ پروانه است، هم فضا باز است هم به نظرم غرفه ها به خوبی جانمایی شده اند.  کاچی بهتر از هیچی! پارکینگ پروانه مسقف بود و وقتی جمعیت زیاد میشد نفس کشیدن ممکن نبود اینجا علی رغم کوچک بودن فضا همه چیز تمیزتر و بهتر است. خیلی ها نسبت به اینجا واکنش منفی نشان دادند حتی دوستان خودم رضایت نداشتند اما به نظرم برپایی حداقلی بازارچه بهتر از تعطیلی است، باید فرصت بدهیم تا به مرور زمان مشکلات برطرف شود و باغ هنر هم هویت خودش را پیدا کند. اینکه حداقل بعد از یکسال بیکاری، 300 نفر دوباره توانسته اند کسب درآمدی داشته باشند جای امیدواری دارد. تجربه نگارنده در چهارمین هفته از برپایی جمعه بازار پروانه در باغ هنر ساعت 8 صبح خودم را به ورودی باغ کتاب رساندم، تا جلوی باغ غذا را با خودرو رفتم اما اجازه حرکت بیشتر ندادند و مجبور شدم به سمت پایین برگردم. پس از حدود 20 دقیقه یک جای پارک پیدا کردم مجبور شدم تمام مسیر را پیاده طی کنم.  در میانه راه بنرهایی نصب شده بود که مسیر رسیدن به باغ هنر را نشان می داد، روی یکی از بنرها هم عبارت «ایستگاه تاکسی» درج شده بود اما خبری از تاکسی یا حداقل ون برای رفت و آمد فروشندگان و بازدیدکنندگان نبود. پس از 20 دقیقه پیاده روی به ورودی باغ هنر رسیدم، جلوی در تعدادی چرخ در حال جا به جایی بارهای فروشندگان بودند،سرما هنوز توی تنم بود و به امید اینکه در باغ هنر و محوطه مسقف آن هوا بهتر است، وارد بازارچه شدم. سرمای اینجا استخوان سوز است ابتدای بازارچه به رسم پارکینگ پروانه محل استقرار فروشندگان اجناس آنتیک و عتیقه بود، برق ها رفته بود و در کمال تعجب هوای داخل بازارچه چند درجه از هوای محوطه بیرون سردتر بود، هیچ وسیله گرمایشی در سالن تعبیه نشده بود، غرفه داران با پوشش هاش سنگین و پتوهایی که به دور خود پیچیده بودند همچنان می لرزیدند و تلاش می کردند با بخار دهان و گرفتن لیوان چای کمی گرم شوند.  خون در رگ هایم منجمد شده اما به مسیرم ادامه می دهم، کمی جلوتر با غرفه فرش و محصولات چوبی رو به رو می شوم، چرخی می زنم و در گوشه ای از بازارچه تعدادی از فروشندگان لباس های سنتی را می بینم. دختر جوانی در تلاش است تا متقاعدم کند که جوراب های سه جفت 45 هزار تومانیِ حوله ای اش می تواند پاهایم را در زمستان گرم نگه دارد، تصویری مبهم از بازارچه قدیمی پروانه در ذهنم نقش می بندد و بلافاصله محو می شود. فاصله گذاری اجتماعی به سبک جمعه بازار هنوز با محیط آشنا نشده ام، بر خلاف پارکینگ پروانه اینجا هر غرفه یک جا قرار گرفته و همین موضوع بازدید را سخت کرده است، از محوطه مسقفقی که راهروهای باریکش امکان فاصله گذاری اجتماعی را غیر ممکن کرده بیرون می آیم و به سمت بالکنی می روم که تعداد دیگری از فروشندگان در آنجا غرفه زده اند.  از غرفه های قدیمی با محصولات بکر و خاص و پرطرفدار خبری نیست و بیشتر زیورآلات برنجی و نخی، محصولات کاغذی، شال و روسری و وسایل تزئینی به چشم می خورد، چشم می گردانم تا باقی غرفه ها را ببینم اما ظاهرا بازارچه به پایان رسیده و خبری از مابقی غرفه ها نیست، چون جایی برای استقرارشان وجود ندارد. نکات مهم برای رفتن به جمعه بازار پروانه جمعه بازار پروانه پس از یکسال تعطیلی حالا در چنین شرایطی در حال فعالیت است، البته شروع هر کاری در یک مکان جدید همیشه ضعف هایی داشته که برطرف شدن آن ها نیاز به گذر زمان دارد، اما لزوم تعبیه وسایل گرمایشی آن هم وسط زمستان امری نیست که مشمول گذر زمان شود.  البته فعالیت حداقلی جمعه بازار آن هم در این شرایط اقتصادی قطعاً بهتر از تعطیلی است، اگر شما هم قصد رفتن به جمعه بازار پروانه را به همراه خانواده دارید باید به نکات ذکر شده توجه کنید، لباسی را که برای رفتن به توچال انتخاب می کنید بپوشید و حتماً دستکش به همراه داشته باشید. خوشبختانه سرویس بهداشتی جنب باغ هنر قرار گرفته و از این بابت مشکلی وجود ندارد، یک غرفه فروش چای و قهوه و یک غرفه فروش ساندویچ های آماده و شیرینی هم از این هفته در بازارچه تعبیه شده اما برای اطمینان بیشتر یک بطری آب یا بیسکوییت به همراه داشته باشید. برای رسیدن به بازارچه پروانه که هر جمعه از سال 8 صبح تا 5 بعداز ظهر فعال است می توانید با خودروی شخصی از طریق اتوبان همت (شرق به غرب)، پس از خروجی حقانی یا اتوبان حقانی (غرب به شرق) پس از اتوبان مدرس به اینجا بیایید اما بدانید که برای جای پارک حتماً با مشکل مواجه خواهید شد، یک پیاده روی 20 دقیقه ای را هم در نظر بگیرید. اگر هم قصد استفاده از مترو را دارید می توانید از ایستگاه مترو شهید حقانی و یا مترو شهید همت خودتان را به جمعه بازار برسانید. انتهای پیام/",
    "label": "تفریح و نشاط"
  },
  {
    "text": "عنوان: ضرر دیگری برای سهامداران و سرمایه‌گذاران در راه است/ دو ریسک اساسی در خرید رمزارزها\nخلاصه: بورس ایران که می توانست روزهای خوبی برای سهامداران رقم بزند، با تصمیمات اشتباه دولت به روزی افتاده است که افراد حاضر در بازار سرمایه از هر فرصتی برای خروج استفاده می کنند. این روند می تواند مشکلات فراوانی را پیش روی آینده بورس ایجاد کند.\nمتن: به گزارش خبرنگار اقتصادی خبرگزاری فارس، حدود یک سال از دعوت دولت از مردم برای حضور در بورس می گذرد. روز 16 مرداد نیز رئیس جمهور جمله معروف خود را درباره سپردن همه چیز به بورس گفته است. از این تاریخ به بعد حتی تحلیل تکنیکال واعظی رئیس دفتر جمهور مبنی بر بازگشت بازار نیز نتوانسته است، تعادل را به بازار سرمایه بازگرداند. ریزش تاریخی بورس در حالی رخ داده است که در این مدت بسیاری از سهامداران خرد ضررهای هنگفتی را متحمل شده اند. این مساله در ماه های گذشته با خروج پول حقیقی ها از بازار سرمایه همراه بوده است. این موضوع در ماه گذشته شکل جدی تری به خود گرفته است. خروج پول از بورس و ورود به رمزارزها طبق بررسی های انجام شده، از ابتدای بهمن ماه تا روز 4 اسفند 99، بیش از 8 هزار میلیارد تومان پول از طرف افراد حقیقی از بازار سرمایه خارج شده است. این مساله از چند جنبه قابل تحلیل است. اول اینکه این حجم پول خارج شده می تواند وارد هر بازاری شده و شرایط تعادلی آنها را نیز به هم بزند. بازارهای موازی بازار سرمایه، مانند بازار ارز، طلا، مسکن، خودرو می باشد که این حجم نقدینگی وارد هریک از این بازارها شود، می تواند تورم آن بخش را نیز به شدت افزایش دهد. اما با توجه به رکودی که این بازارها در حال حاضر دارند، ورود این حجم از پول، بازدهی نداشته و سهامداران خرد که در بورس متضرر شده اند، به دنبال بازاری برای جبران ضررهای خود هستند. بازار ارز نیز که به عنوان جدی ترین رقیب بورس شناخته می شود، در حال حاضر و با توجه به عدم اطمینان در خصوص برجام و اقدامات طرفین به حالتی خاص رسیده است و عرضه و تقاضا در این بازار به کمترین حالت خود رسیده است. دو مدل ریسک بازار رمزارزها اما نکته قابل توجه در این مدت و با توجه به رکوردهای بیت‌کوین که به عدد 55 هزار دلار نیز رسیده است، حرکت سهامداران خرد به سمت این بازار است. اما این مساله برای سرمایه گذاران در ایران از دو جنبه دارای ریسک است. ریسک اول در زمان کاهش و یا افزایش قیمت رمزارزها رخ خواهد داد. تجربه نشان داده است بازارهای جهانی به شدت تحلیل پذیر هستند. یعنی بازارهای مالی جهانی از تحلیل بنیادی و تکنیکال به شدت اثرپذیر هستند. این مساله می تواند با توجه به عدم آموزش این سهامداران تازه ورود به شدت برای آنها ریسک داشته باشد. یکی از نکاتی که در بازار سرمایه ایران رخ داد، معامله توسط افراد بدون داشتن هرگونه آموزش بوده است. این مساله با رشد تعداد معامله گران در یک سال  گذشته بیشتر خود را نشان داده است. رفتارهای هیجانی و انجام معاملات بدون داشتن تحلیل بر روی نمادها از جمله مشکلاتی بود که سهامداران خرد را با مشکل جدی مواجه کرد. در بازار رمزارزها نیز همین مساله ممکن است رخ دهد. ریسک دوم مربوط به قیمت ارز در بازار ایران است. افراد وقتی رمزارز خریداری می کنند، باید قیمت آن را به دلار پرداخت کنند. ممکن است تغییرات قیمت دلار آنها را با ضرر مواجه کند. در برخی اطلاعات غیر رسمی گفته می شود تعداد معامله گران رمزارزها در ایران در ماه های اخیر به شدت رشد داشته است و به عدد یک میلیون معامله گر رسیده است. در همین زمینه مجتبی توانگر، عضو کمیسیون اقتصادی مجلس با ابراز نگرانی از تکرار تجربه سکه ثامن با خرید ریالی رمزارزها، معتقد است: باید اقداماتی در جلوگیری از ضربه شدید به اقتصاد و بازار سرمایه انجام شود. توانگر با ابراز نگرانی از خرید رمز ارزها و بیت کوین در صفحه توییتر خود نوشت: با خرید ریالی رمز ارزها از درگاه‌های پرداخت داخلی زمینه شکل‌گیری پرونده‌ای بزرگتر از سکه ثامن فراهم شده است.در نامه‌ای به رئیس‌جمهور و وزرا هشدار دادم باید اقدامات لازم برای شناسایی مسیرهای خرید ارزی بیت‌کوین برای جلوگیری از ضربه شدید به اقتصاد و بازار سرمایه انجام شود. با توجه به اینکه تولید رمزارزها در کشور قانونی است، برخی استدلال می کنند که خروج سرمایه از کشور از این طریق مشکلی نخواهند داشت. اما این مساله می تواند به یک بحران برای معامله گران آن تبدیل شود. تغییر جهت سیگنال فروشان از بورس به رمزارزها اما در این بین تغییر رفتار برخی کانال های سیگنال فروش به سمت رمزارزها نیز قابل توجه است. این مساله می تواند نشان دهد این افراد و کانال ها مسیر سیگنال فروشی خود را به آن سمتی تغییر داده اند که می توانند از این مسیر نیز سود خوبی به جیب بزنند. این تغییر رفتار نشان می دهد، سهامداران خرد باید بیشتر مراقب معاملات خود در زمینه رمزارزها باشند. تبلیغات گسترده در زمینه خرید و فروش رمزارزها در همین کانال ها باعث شده است، سهامداران به سمت بازاری بروند که کمترین شناختی از آن دارند. افرادی که برای جبران ضررهای خود در بورس، به سمت رمزارزها رفته اند، به نظر می رسد ضرر مضاعفی را متحمل خواهند شد. انتهای پیام/",
    "label": "اقتصادی"
  },
  {
    "text": "عنوان: تعیین تکلیف بازی های قمار و شرط بندی در یک شورای تخصصی/صنعت بازی در ایران جدی گرفته نمی شود\nخلاصه: مدیرعامل بنیاد ملی بازی های رایانه ای گفت: ما به قانون جامع بازی و سرگرمی های نوین نیاز داریم و تلاش می کنیم تا این موضوع را به مجلس پیشنهاد دهیم، در حوزه های نظارتی هم در موضوع قمار و شرط بندی یک شورای تخصصی راه اندازی کرده ایم.\nمتن: خبرگزاری فارس؛  سعیده اسدیان: بازی‌های ویدئویی و رایانه‌ای به لحاظ تأثیرگذاری خود در زمینه فرهنگ‌سازی، رشد و تکوین شخصیت فرهنگی و علمی و ایفای نقش‌های آموزشی و کمک آموزشی و همچنین پر کردن بخشی از اوقات فراغت گروه‌های سنی مختلف جامعه از جایگاه ویژه‌ای و مهمی برخوردار هستند. بنیاد ملی بازی‌های رایانه‌ای برای برنامه‌ریزی و حمایت از فعالیت‌های مرتبط در تمامی زمینه‌های فرهنگی، هنری و فنی صنعت بازی‌های ویدئویی و رایانه‌ای، زیر نظر وزارت فرهنگ و ارشاد اسلامی با هدف تبیین، تقویت و ترویج مبانی فرهنگی و هویت اسلامی ـ ایرانی از طریق این صنعت با نگاه ویژه به کودکان و نوجوانان، حمایت کامل از ظرفیت‌های موجود این صنعت در کشور با رویکرد بومی‌سازی و تقویت تولیدات داخلی، حمایت و نظارت بر گسترش فرآیند تولید، تأمین، واردات، صادرات، آماده سازی، تکثیر و صدور مجوز تولید و توزیع انواع بازی های کنسولی و رایانه ای و تلاش در جهت تولید و تأمین دانش فنی و نیز امکانات و تجهیزات وابسته به آن در تمامی حوزه‌ها و قالب متفاوت سخت‌افزاری و نرم‌افزاری تأسیس شد. از ابتدای شیوع ویروس کرونا در کشور، بر خلاف بسیاری از صنایع و سرگرمی‌ها که به دنبال این بحران جهانی، ضریب نفوذ و بازده اقتصادی خود را از دست داده‌اند، رسانه - صنعت بازی‌های ویدئویی با رشد چشمگیر مخاطب روبه‌رو شد، تا جایی که با بررسی بازار سرگرمی‌های پرطرفدار در ایران، رشد استفاده از بازی در دوران کرونا به وضوح به چشم می‌خورد.  در همین راستا طی میزگردی با حضور سید صادق پژمان، مدیرعامل بنیاد ملی بازی های رایانه ای، سید محمدعلی سیدحسینی معاون حمایت بنیاد ملی بازی های رایانه ای، عقیل منصوری معاون نظارت بنیاد ملی بازی های رایانه ای و فرزانه شریفی مدیر انستیو ملی بازی سازی، وضعیت بازی در ایران و جایگاه این صنعت در عرصه بین المللی مورد بحث و بررسی قرار گرفت. آنچه در ادامه می خوانید مشروح گفت و گوی خبرگزاری فارس با مسئولان بنیاد ملی بازی های رایانه ای است. فارس: بازار بازی در ایران به خصوص طی سال های اخیر چه تغییراتی داشته است؟ پژمان: اگر بخواهیم از بُعد کمی به بازار بازی ها نگاه کنیم با توجه به رشد ترکیبی 8  درصدی حجم مخاطبان طی 10 سال اخیر، این بازار به خصوص طی 10 سال گذشته از لحاظ عرضه و تقاضا وضعیت خوبی داشته است. تعداد مخاطبان بازی ها از 16 میلیون نفر در سال 89 به 32 میلیون نفر در حال حاضر رسیده و به همین نسبت میزان عرضه هم بیشتر شده و گردش مالی را به 4 هزار و 300 میلیارد تومان رسانده که باعث تغییرات مهمی در بازار داخلی و بین المللی شده است. در بررسی های اخیر از حجم این رقم، 290 میلیارد در حوزه بازی های موبایلی و با ضریب نفوذ 90 درصد بر روی بازی های موبایلی هزینه شده و از این 290 میلیارد، 80 میلیارد سهم بازی های داخلی و بومی بوده است. در مجموع تعداد مخاطبان و جذابیت های بازار سطح تولید را افزایش داده اما در مورد کیفیت در حوزه بازی های موبایلی شاهد این هستیم که مردم نسبت به بازی های بومی علاقه بیشتری نشان داده اند و از 15 عنوان بازی انتخابی مخاطبین در پیمایش اخیر، 4 عنوان یا ایرانی بوده و یا بومی سازی شده است.  فارس: استقبال از بازی های رایانه ای و پلتفرم کنسول هم به همین اندازه بوده است؟ پژمان: در بازی های موبایلی این استقبال بیشتر بوده اما از آنجایی که بازی های روی پلتفرم کنسول در انحصار چند شرکت خارجی هستند، با توجه به تحریم ها کار سخت تر شده و متأسفانه در این زمینه توفیقات قابل توجهی در گذشته نداشته ایم. اما در بازی های رایانه ای ضریب نفوذ 20 درصد را شاهد هستیم و خوشبختانه اخیراً هم چند تولیدات قابل قبول داشتیم که یا درست تجاری سازی نشده اند یا تبلیغات خوب و عرضه مناسب نداشته اند اما در این حوزه هم برخی تولیدات قابل رقابت با بازی های خارجی هستند. فارس: مدیران قبلی بنیاد ملی بازی های رایانه ای امید چندانی به زنده شدن بازی های PC نداشتند، اما حمایت های شما نشان می دهد که به بهبود وضعیت بازی های PC امیدوار هستید. پژمان: هر کدام از پلتفرم ها جایگاه خودشان را دارند، اما ما امسال بازی ای مثل سفیر عشق را داشتیم که با ظرفیت داخل کشور تولید شده و ما هم تلاش کردیم تا در حد توان خود از آن حمایت کنیم که این کمک ها در زمینه تبلیغات و عرضه در حال انجام است.  مهم این است که وقتی محصولی با کیفیت عرضه شود و مخاطب با آن ارتباط برقرار کند قطعاً اینگونه موارد از سوی بنیاد حمایت می شود اما معمولاً بازی های  PC  پروژه هایی سنگین هستند که هزینه های زیادی را طلب می کند، متأسفانه بخش خصوصی هم حاضر به سرمایه گذاری در این عرصه نیست،‌چرا که بازار بازی های موبایلی ساده تر هستند و زودتر هم به نتیجه می رسند که از نظر منطق اقتصادی قابل فهم است. هرچند که در تمامی پروژه های دهه 80 یا اوایل 90 رد پای حمایت بنیاد دیده می شود اما برای ساخت بازی های بزرگ  باید مجموعه های حاکمیتی پای کار بیایند. فارس: بر اساس پیمایش اخیر بنیاد ملی بازی های رایانه ای سهم کودکان از بازی ها 25درصد و سهم کهنسالان تنها یک درصد بوده، به نظر شما این درصدها برای این گروه های سنی کم نیست؟ پژمان: البته 25 درصد یعنی یک چهارم آمار که درصد پایینی نیست،‌ اتفاقاً ما با موقعیت پیچیده ای طرف هستیم، این ها همان نسلی هستند که در سال های آینده مخاطبان مؤثر این عرصه می شوند. بازی ها به دلیل وجوه متمایز رسانه ای مثل فرآیند غوطه وری در بازی،‌تظرفیت تعاملی بودن، کودک را در موقعیتی قرار می دهند که بتواند راحت تر با موضوعات فرهنگی و ارزشی ارتباط برقرار کند، در واقع کودک در دنیای بازی همه این مفاهیم را دریافت می کند و حتی می تواند از این طریق سبک زندگی خود را تغییر دهد. از سوی دیگر شبکه های اجتماعی هم در دل خود بازی های فعالی را دارند که هم می تواند فرصت باشد و هم تهدید،‌ بنابراین اگر نتوانیم نقش خود را به درستی ایفا کنیم، قطعاً در سال های آینده با مشکلات جدی مواجه خواهیم شد.  اگر خانواده ها آشنایی نداشته باشند و سواد رسانه ای به کودکان منتقل نشده باشد شرایطی پیش می آید که ما باید در سال های آتی کارهای سخت تری را انجام دهیم. فارس: چه نظارت هایی صورت می گیرد تا بازی ها به ویژه برای قشر کودک  متناسب با شرایط فرهنگی باشد؟ پژمان: ما دو دسته اقدامات ایجابی و سلبی داریم، در اقدامات ایجابی جزو کشورهای پیشرو در بحث نظام رده بند بودیم و آن در اضلاع گوناگون روانشناسی رشد، جامعه شناسی، علوم ومعارف اسلامی و ... در بازی های موبایی، رایانه ای و کنسول لحاظ شده است. باقی کارها در حوزه هدایت مصرف و با عنوان تارنمای فهم بازی شکل گرفت تا  خانواده ها بدانند که اگر مثلاً کسی دچار خشم زیاد است باید از چه بازی هایی پرهیز کرده و به سمت چه بازی هایی برود. به زودی هم مرکز تماس بنیاد راه اندازی می شود تا مشاوره های تخصصی به خانواده ها و مخاطبان ارائه شود، همچنین یک سری محتوا در راستای سواد رسانه ای تولید کرده ایم تا از رسانه ملی پخش شود. در بخش اقدامات سلبی نظارت های ما ادامه دارد تا بازی ها مطابق با فرهنگ کشور تطبیق داده شوند. فارس: چرا در بخش بازی های کهنسالان حمایتی صورت نمی گیرد تا محصولات به دست خانواده ها برسد؟ حتی خیلی از افراد نمی دانند که بازی هایی برای کهنسالان وجود دارد. پژمان: کهنسالان مطالبات مختلفی در حوزه سرگرمی دارند، برخی از کهنسالان درگیر بازی های پرمخاطب ما هستند و این نشان می دهد که به مقوله سرگرمی نیاز دارند، ما ظرفیت های خود به خصوص در بحث بازی های جدی را در ویترین  بنیاد به نمایش گذاشته ایم و این دستگاه های مسئول هستند که باید به این سیگنال ها توجه کنند تا هم سرمایه گذاری بزرگتری صورت بگیرد و هم به دست این قشر برسد. ما تا اینجای کار آمده ایم و برای ادامه مسیر دست یاری به سمت نهادهای مسئول دراز می کنیم. متأسفانه بازی در کل موضوع جدی برای دستگاه های مسئول نیست و ما تلاش داریم تا همه این صنعت را جدی بگیرند. ما به قانون جامع بازی و سرگرمی های نوین نیاز داریم و تلاش می کنیم تا مطالعات این موضوع را به مجلس پیشنهاد دهیم، در حوزه های نظارتی در موضوع قمار و شرط بندی یک شورای تخصصی راه اندازی کرده ایم،‌ بازی فارغ از بحث آموزشی و سرگرمی می تواند به اشتغال کمک کند، اما متأسفانه ما در این زمینه و در مقایسه با کشورهای دیگر عملکرد ضعیفی داشته ایم. ما در معاونت حمایت از هرکسی که علاقه مند به این حوزه باشد حمایت می کنیم،‌ از سفر خارجی و آموزش بین المللی تا تبلیغات و فضای کار اما قرار نیست به صورت نقدی پول دست کسی بدهیم. حسینی: متأسفانه در کشور بازی را اسباب بازی می بینند در حالی که اگر بازی به مثابه یک رسانه دیده شود مشکلات کمتر خواهد شد. در تلویزیون منبع درآمد تبلیغات است اما طی سال های اخیر تبلیغات کمتر شده و دیجیتال مارکتینگ قدرت گرفته است.  در بحث دیجیتال و بازاریابی رشد بازی ها از سایر حوزه ها بیشتر بوده و آینده از آن این رسانه است، فاصله ما در بحث رسانه بازی با دنیا قابل پوشاندن است چون در منطقه جزو کشورهای صاحب صنعت در حوزه بازی هستیم، بنابراین اگر به آن توجه شود می توانیم به سرعت به نقطه ای برسیم که بازی سازها لایق آن هستند. ما از همه جای ایران استعداد داریم، از سیستان وبلوچستان بازی هایی داریم که هم جوایز برده اند و هم مخاطب دارند اما بودجه ای که به بازی تعلق می گیرد نسبت به سایر حوزه ها بسیار اندک است. فارس: بسیاری از بازی سازان از سخت گیری های بنیاد به خصوص در بحث صدورمجوزها گلایه دارند، آیا واقعاً سخت گیری می کنید یا روند قانونی کارها تغییر کرده است؟ پژمان: در بازی های داخلی قانون مصادیق را مشخص کرده و مصوبات ما ابلاغی از شورای فرهنگ عمومی است اما چون نسل بازیساز نسل جوانی است خیلی از آنها آنقدر درگیر کار می شوند که فرصتی برای مرور مصوبات ندارد. قطعاً ما درباره بازی هایی که مغایر با فرهنگ و ارزش مان مثل شرط بندی و قمار که در آن پول رد و بدل می شود و خانواده ها را هم با مشکل مواجه می کند، رسیدگی های لازم را انجام می دهیم. در بازی های PC هم چون از خارج کشور وارد می شوند 2 تا 3 ماه زمان می برد تا تغییرات و اصلاحات صورت بگیرد اما بعید می دانم سخت گیری صورت گرفته باشد،‌ نه تنها سخت گیری نداشتیم بلکه به دنبال تعامل و همکاری بوده ایم. قبول دارید که روند بنیاد سخت تر شده است؟ پژمان: بنیاد ملی بازی های رایانه ای اساس نامه ای مصوب شورای عالی انقلاب فرهنگی دارد که در آن نقش بنیاد راهبری، تنظیم گری،‌ سیاست گذاری و نظارت بر این فضا عنوان شده، ما فقط با بازیساز مواجه نیستیم بلکه با ناشر،بازیکن، توسعه دهندگان، فروشنده و خانواده ها هم ارتباط داریم و باید این موضوعات را کنترل و نظارت کنیم، حتی کشورهای دیگر هم به نوعی این کنترل و نظارت را اعمال می کنند.  فارس: یکی از موضوعات مورد بحث بین بازی سازان و مخاطبان این عرصه ضعف آموزش است، ضمن اینکه عده ای هم به اساتید فعال در انستیتو ملی بازی نقد دارند. پژمان: اساتید انستیتو که همگی از بازی سازان مطرح کشورهستند اما قبول دارم که مشکل و اولویت اصلی ما بحث آموزش است، به همین جهت هم طرح تحول آموزش در بنیاد را آماده کردیم که یکی از نتایج آن تفاهمنامه ما با آموزش و پرورش بود تا آنها را نسبت به بازی های ویدئویی چه از بعد فرهنگی که ارتقا سواد بازی است و چه از بعد تولید بازی حساس کنیم. در حال حاضر هم جزومعدود مجموعه هایی هستیم که در شبکه شاد کانال مجزا داریم و توانسته اینم از این طریق بیش از 70 هزار دانش آموز را درگیر این حوزه کنیم. ما به دنبال این هستیم تا نسل جدید بازی سازی را به این صنعت تزریق کنیم و به همین جهت هم در ایام کرونا آموزش های مجازی را آغاز کردیم. با وزارت علوم مذاکراتی داشتیم تا سیلابس های آموزشی تأیید شده بنیاد در عناوین آموزشی این حوزه قرار گیرد تا مسیر جدیدی برای آموزش های آکادمیک داشته باشیم. شریفی: هدف ما در طرح تحول آموزش بازی سازی این بود که از نظام آموزشی سنتی فاصله بگیریم که خوشبختانه 60 درصد از این هدف محقق شد، در حال حاضر کلاس ها پروژه محور شده  تا افراد به عنوان نیروی انسانی در انستیتو استخدام شوند.  در پروژه محور شدن انستیتو دانشگاه شریف، دانشگاه تهران و کافه بازار با ما مشارکت داشتند، ما طی یکسال گذشته نیروهایی را جذب کردیم که هیچ اطلاعاتی از بازی سازی نداشتند اما الان در شرکت های بازی سازی فعالیت می کنند. فارس: از این افراد چه حمایت هایی می شود؟ حسینی: بازی سازها معمولاً در چند دسته قرار می گیرند، یک سری شرکت های بزرگ، یک سری تیم های متوسط و در حال رشد، یک سری تیم های نوپا و یک سری هم افرادی که تازه به این جرگه پیوسته اند و درحال ساخت بازی هستند. این تیم ها در همه مراحل بر اساس ساختار حمایتی همگرا حمایت می شوند، فارغ التحصیلان انستیتو افرادی هستند که استعداد محسوب می شوند و ما از آن ها حمایت حداقلی می کنیم تا به مراحل بعدی برسند. رتبه غزال ما مخصوص همین است و تیم هایی که از طریق مبادی همگرا مثل رویداد کژوال کمپ، رویداد جایزه بازی های جدی،‌ شتاب دهنده رایمون و...  معرفی می شوند هم در این رتبه قرار می گیرند و اعتبار حمایتی به آنها تعلق می گیرد. مثلاً اعتبار حمایتی برای تیم های مستعد بین 20 تا 30 میلیون تومان است،ه برگزیدگان جایزه بازی های جدی هم در رتبه غزال قرار می گیرند و از کمک 25 میلیون تومانی بهره مند می شوند، ضمن اینکه در بحث استقرار، تبلیغات، نشر بازی، خدمات سروری و... به این تیم ها کمک می شود. فارس: با توجه به شیوع ویروس کرونا چند درصد بازی های امسال مربوط به این بیماری و روش های پیشگیری از آن بوده است؟ پژمان: بعد از شیوع بیماری موضوع کرونا را به دبیرخانه رویداد بازی های جدی منتقل کردیم و با توجه به همکاری هایی که طی سال های گذشته با وزارت بهداشت داشتیم موضوع پیشگیری از کرونا را به عنوان مسأله اصلی در رویداد بازی های جدی مطرح کردیم. حالا مجموعه هایی که مشارکت کردند باید از این فرصت استفاده کنند، ما وقتی با وقتی با اتفاقات جدید رو به رو می شویم باید به دنبال راه حل های جدید هم باشیم که بازی می تواند با ظرفیت آموزشی و سرگرمی خود یکی از همین راه حل ها باشد. اگر کشور روی مقوله بازی سرمایه گذاری می کرد می توانست خیلی از مشکلات بیماری را طی یکسال گذشته در بحث پیشگیری و درمان برطرف کند. در واقع بازی یک نقطه میان بر برای حل بسیاری از موضوعات در کشور است. فارس: ما امروز در صنعت بازی سازی کجای بازار جهانی ایستاده ایم؟ حسینی: برخی از کشورها در حوزه بازار بین المللی هستند و برخی دیگر هم بازار بومی خودشان را دارند،‌ مثلاً چین بازار داخلی خودش را دارد، کشورهای CIS، آمریکای جنوبی، جنوب شرق آسیا و... بازار خودشان را دارند.  ما هم تولیدات خوبی داریم که متأسفانه تحریم ها بحث صادرات آن ها را سخت کرده اما با این حال به نسبت سایر صنایع صادرات آن راحت تر است، بازی سازان زیادی را داریم که بازی هایی را در حد بین المللی در داخل کشور می سازند، بنابراین صاحب دستاورد هستیم. سال گذشته در جشنواره گیم کانکشن فرانسه بهترین بازی موبایلی از ایران بود و در IMGA هم کاندیداهای زیادی از ایران بودند که همه اینها نشان از کیفیت بازی ها دارد، ضمن اینکه کلی سفارش بازی از خارج کشور داریم که در ایران تولید می شوند. انتهای پیام/",
    "label": "تفریح و نشاط"
  },
  {
    "text": "عنوان: فارس من| ادامه التهاب در بازار سیمان/دست خالی مصرف کننده و بازارگردانی واسطه ها\nخلاصه: عضو کمیسیون صنایع و معادن مجلس نسخه سازمان حمایت از مصرف‌کننده، برای ساماندهی بازار سیمان را ناکارآمد دانست و گفت: هرچند هدف این سازمان از افزایش کارخانه‌ای قیمت سیمان، کمک به تولیدکننده و حذف واسطه‌ها بود اما در حال حاضر این واسطه‌ها حذف نشده و کارخانه‌ها محصولات خود را مستقیم به مصرف‌کننده نمی‌دهند.\nمتن: به گزارش خبرنگار اقتصادی خبرگزاری فارس، حجت اله فیروزی درباره آشفتگی بازار سیمان اظهار داشت: فلسفه‌ وجودی سازمان حمایت از مصرف‌کننده و تولیدکننده، تامین کالاهای باکیفیت و قیمت مناسب و در حجم بالا است. در واقع این سازمان تشکیل شده تا مردم نگرانی از کمبود و گرانی کالاهای اساسی نداشته باشند. وی با بیان اینکه سازمان حمایت از مصرف کننده باید طوری عمل کند که برای مصرف‌کننده اطمینان خاطر ایجاد شود، افزود: علی رغم وجود سازمان حمایت از مصرف‌کننده در حال حاضر بازار مصالح ساختمانی به ویژه سیمان دچار التهاب و آشفتگی شده است. وی با بیان اینکه در ابتدا افزایش قیمت کارخانه‌ای سیمان را راهکاری برای ساماندهی بازار دانستند حال آنکه با وجود اجرایی شدن این سیاست بازار هنوز ساماندهی نشده است، افزود: این روش از اساس اشتباه است زیرا تولید سیمان بیش از نیاز کشور بوده و مازاد این محصول به خارج از کشور صادر می‌شود. حال این سوال ایجاد می‌شود که با وجود صادرات چگونه تولید برای تولیدکننده صرفه اقتصادی ندارد؟ فیروزی ادامه داد: روند کنونی، این موضوع را به ذهن متبادر می‌کند که کارخانه‌ها به صورت مستقیم یا غیرمستقیم با واسطه‌ها کار کرده و از این وضعیت ذی نفع بوده و از واسطه‌ها نفعی می‌برند، بنابراین اکنون سیمان گرانتر به دست مشتری می‌رسد زیرا علاوه بر افزایش کارخانه‌ای قیمت سیمان، سوداگران نیز بر بهای این کالا می‌افزایند. عضو کمیسیون صنایع و معادن مجلس با بیان اینکه با وجود افزایش قیمت سیمان، مشکلات قبلی این حوزه همچنان پابرجا است و صرفا عرضه این کالا از حالت قطره چکانی خارج شده اما هنوز تقاضا را پوشش نمی‌دهد، ادامه داد: در حال حاضر مردم برای تامین سیمان با مشکل روبه رو هستند حتی سودجویان مسیر محوله‌هایی که به منظور تنظیم بازار از کارخانه‌ها می‌آمد را تغییر داده و با نرخ‌های بالاتر به فروش رساندند. وی نسخه سازمان حمایت از مصرف‌کننده برای ساماندهی بازار سیمان را ناکارآمد دانست و تصریح کرد: این سازمان باید در تمامی سیاست‌گذاری ها به مصرف کننده و تولیدکننده توجه کند به این معنا که تقویت تولید، فراوانی، تامین کالاهای باکیفیت و با قیمت مناسب سرلوحه کارش قرار گیرد. به گفته عضو کمیسیون صنایع و معادن مجلس، افزایش قیمت سیمان موجب نشد که این کالا با نرخ‌های تعریف و تعیین شده به دست مصرف‌کننده برسد. برخی کاربران سامانه «فارس من» با ثبت سوژه ای با عنوان «گرانی لجام‌گسیخته سیمان، بلای ساخت‌و‌ساز اصولی» خواستار پیگیری این موضوع شدند. انتهای پیام/",
    "label": "اقتصادی"
  },
  {
    "text": "عنوان: یارانه معیشتی اردیبهشت پنجشنبه واریز می‌شود\nخلاصه: سازمان هدفمندسازی یارانه‌ها گفت: هجدهمین مرحله یارانه معیشتی خانوار ساعت 24 روز پنج‌شنبه واریز می‌شود.\nمتن: به گزارش خبرنگار اقتصادی خبرگزاری فارس، اداره کل روابط عمومی و ارتباطات مردمی سازمان هدفمندسازی یارانه‌ها با صدور اطلاعیه‌ای زمان واریز یارانه معیشتی اردیبهشت ماه سال 1400 را اعلام کرد. در این اطلاعیه آمده است، به اطلاع هموطنان عزیز می‌رساند هجدهمین مرحله یارانه معیشتی مربوط به اردیبهشت ماه سال جاری به جهت مصادف شدن با روز جمعه یک روز زودتر از موعد مقرر در هر ماه و در روز پنج‌شنبه 9 اردیبهشت 1400 ساعت 24 به حساب سرپرستان خانوار واریز می‌شود. مانند دوره‌های قبل خانواده‌های یک نفره 55 هزار تومان، خانواده‌های دو نفره 103 هزار تومان، خانواده‌های سه نفره 138 هزار تومان، خانواده‌های چهار نفره 172 هزار تومان و خانواده‌های پنج‌نفره و بیشتر 205 هزار تومان یارانه معیشتی دریافت خواهند کرد. همچنین پنجمین قسط از پرداخت دومین مرحله وام یک میلیون تومان کرونایی از حساب سرپرستان خانوارهایی که این وام را دریافت کرده‌اند، کسر خواهد شد. انتهای پیام/ب",
    "label": "اقتصادی"
  },
  {
    "text": "عنوان: تورنمنت فوتبال جوانان کافا|تساوی بانوان ایران مقابل ازبکستان\nخلاصه: دیدار تیم های ملی فوتبال جوانان بانوان ایران و ازبکستان با تساوی به پایان رسید.\nمتن: به گزارش خبرگزاری فارس، سومین دیدار تیم های جوانان ایران و ازبکستان از ساعت ۲۱ به وقت محلی و ۲۰:۳۰به وقت تهران در ورزشگاه اصلی شهر دوشنبه با تساوی ۲ بر ۲ به پایان رسید. گل اول تیم جوانان بانوان ایران را زهره عرفانی در دقیقه ۱۹ وارد دروازه ازبکستان شد. دومین گل ایران در دقیقه ۶۷ با پاس فوق العاده زهره عرفانی، توسط نگین زندی به ثمر رسید. گلهای ازبکستان نیز در دقایق ۲۹ و ۴۶ به ثمر رسید. هستی فروزند بجای زهرا معصومی، محدثه زلفی به جای سارا دیدار، فاطمه پسندیده به جای فاطمه شبان وارد زمین شدند. قضاوت این دیدار بر عهده کادیروا مالیکا از قرقیزستان بود. انتهای پیام/",
    "label": "ورزشی"
  },
  {
    "text": "عنوان: اگر روحانی نبود| متهم ردیف اول فاجعه بنزینی آبان‌ 98/ روایتی از دستبرد شبانه به اعتماد مردم و اعتبار نظام\nخلاصه: آبان 98 دولت تصمیم اشتباه خود برای افزایش قیمت بنزین را با دروغ‌گویی و تکذیب مکرر، عدم اقناع افکار عمومی و مسخره کردن مردم با بیان عباراتی چون «من هم خودم صبح جمعه فهمیدم» اجرایی کرد.\nمتن: به گزارش خبرنگار اقتصادی خبرگزاری فارس، افزایش ناگهانی قیمت بنزین در آبان 98 یکی از پرابهام‌ترین وقایع تاریخ جمهوری اسلامی است که اکنون بعد از گذشت بیش از 1.5 سال از وقوع آن به مرور ابعاد جدیدی از آن روشن و شفاف شده است و احتمالا هر چه زمان بیشتر بگذرد اسرار دیگری نیز درباره این واقعه هویدا خواهد شد. در این رخداد با سه برابر شدن قیمت بنزین در تاریخ 24 آبان ماه 98 که منجر به ایجاد آشوب چند روزه در شهرهای مختلف کشور و کشته شدن حدود 250 نفر شد که بخش زیادی از آنها مردم عادی یا نیروهای نظامی و انتظامی بودند، اشتباهات بزرگی رقم خورد، اشتباهاتی که هنوز مقصران و مسببان آن در یک دادگاه عادلانه نسبت به عملکرد و تصمیمات خود پاسخگو نشده‌اند. مهم‌ترین خسارت وقایع آبان‌ماه 98 نه در آتش زدن بانک‌ها و پمپ‌بنزین‌ها و خسارت‌های مالی بلکه در ایجاد یک گسست عاطفی بین حکومت و مردمی بود که اکثرا از دهک‌های پایین جامعه بوده و همواره در مقاطع حساس، پشتیبان جمهوری اسلامی ایران بوده‌اند. حال باید از خود پرسید که مقصر اصلی این فجایع بنزینی چه کسی بوده است؟ *چه کسی تصمیم به افزایش قیمت بنزین گرفت، دولت یا سران قوا؟ در پاسخ به این پرسش یک تلقی عمومی وجود دارد مبنی بر اینکه افزایش سه برابری قیمت بنزین و شیوه اجرای این تصمیم در شورای سران قوه به تصویب رسیده است. یعنی سران سه قوه شامل حسن روحانی رئیس جمهور، علی لاریجانی رئیس مجلس و سیدابراهیم رئیسی رئیس قوه قضاییه در جلسه‌ای دور هم جمع شده‌اند و تصمیم گرفتند که با این شیوه اجرا، شبانه قیمت بنزین را افزایش دهند. لذا این تلقی عمومی که هم‌اکنون بین مردم جامعه وجود دارد طبیعتا آنها را نسبت به رفتار مجموعه حاکمیت ناامید می‌کند، زیرا در این جلسه نه فقط رئیس دولت و مجلس بلکه رئیس قوه قضاییه که از لحاظ سیاسی در طیف سیاسی مقابل دو رئیس قوه مجریه و مقننه است نیز حضور داشتند و در صورت مخالفت با این تصمیم قطعا افزایش قیمت بنزین رقم نمی‌خورد. در نتیجه این سوءبرداشت ایجاد شده است که در ماجرای بنزین همه سران قوا و به تبع آن مسئولین نظام مقصر هستند و همه آنها در حق مردم ظلم کردند. اما آیا این قضاوت منصفانه و بر مبنای اطلاعات صحیح از جزئیات وقایع آبان‌ماه است؟ بر خلاف تلقی رایج و تصویری که دولت روحانی تلاش می‌کند از سازوکار تصمیم‌گیری در این باره ارائه دهد،‌ شواهد جدیدی وجود دارد که نشان می‌دهد در جلسه شورای سران نه افزایش قیمت بنزین و نه شیوه اجرای وحشتناک آن تصویب شده است بلکه تنها چیزی که مصوب این شوراست مربوط به شیوه بازتوزیع منابع حاصل از افزایش قیمت بنزین بین مردم است. یعنی هم افزایش قیمت بنزین و هم شیوه اجرای این افزایش قیمت توسط دولت تصویب شده است و در جلسه سران قوا اساسا بحثی در این باره مطرح نشده است. برای بار نخست سیدابراهیم رئیسی کاندیدای فعلی انتخابات ریاست‌جمهوری اواخر هفته گذشته در دانشگاه تهران و همچنین در آخرین مناظره انتخاباتی بین نامزدها که شنبه این هفته برگزار شد، بر این موضوع تاکید کرد که این شورا صرفا درباره نحوه توزیع منابع ناشی از افزایش قیمت بنزین در سال 98 تصمیم گیری کرده است و دولت راسا تصمیم گرفته است که قیمت بنزین را افزایش دهد. همچنین در تنها مصوبه منتشر شده از دولت درباره افزایش قیمت بنزین که به مصوبه شورای سران قوا ارجاع می‌دهد نیز اذعان می‌کند که موضوع مصوبه شورای سران قوا درباره «نحوه بازتوزیع منابع حاصل از افزایش قیمت بنزین بین خانوارهای مشمول» بوده است. یعنی طبق اسناد و مدارک موجود اساسا افزایش قیمت بنزین و شیوه اجرای این موضوع اصلا در شورای سران مطرح و تصویب نشده است.  خبرگزاری فارس در گزارشی با عنوان «زنگنه اظهارات رئیسی درباره تصمیم‌گیری برای افزایش قیمت بنزین را تکذیب کرد یا تأیید؟» به بررسی این موضوع پرداخته است که بالاخره افزایش قیمت بنزین در کجا مصوب شده است؟ و تصمیم‌گیرنده اصلی آن چه کسی بوده است؟ اما فارغ از موضوع اینکه چه کسی درباره افزایش قیمت بنزین تصمیم‌گیری کرده است که بنابر مستندات دولت تصمیم‌گیر بوده است، موضوع فاجعه ‎بارتر درباره شیوه اجرای این تصمیم بود که در این باره دیگر شکی و تردید و ابهامی از همان ابتدا وجود نداشت که دولت به بدترین شکل ممکن تصمیم خودش را اجرا کرد. بد نیست درباره موضوع شیوه اجرای افزایش قیمت بنزین برگی از وقایع سال 98 را برای بار دیگر ورق بزنیم. *روایتی از تکذیب‌های مکرر دولت قبل از افزایش ناگهانی قیمت بنزین شاید بزرگترین اشتباه دولت در ماجرای بنزین در کلمه \"دروغ‌گویی\" خلاصه شود. از چند ماه قبل از اجرای طرح و متناسب با برنامه‌های مختلف دولت برای اجرایی شدن سهمیه بندی بنزین، خبر افزایش قیمت بنزین چندباری در فضای رسانه‌ای مطرح شد ولی هر بار دولت آن را شدیدا تکذیب می‌کرد و حتی یکبار رسانه‌های منتشر کننده این خبر را دروغگو خواند و تلاش کرد برای آنها پرونده امنیتی درست کند. حتی آخرین باری که موضوع افزایش قیمت بنزین توسط مسئولان وزارت نفت تکذیب شد، یک روز قبل از اجرای آن در آبان ماه همان سال بود. در این راستا نخستین موضع‌گیری بیژن زنگنه وزیر نفت در تکذیب افزایش قیمت بنزین در 11 اردیبهشت‌ماه 98 و یک روز بعد از انتشار خبر تصمیم دولت به افزایش قیمت بنزین انجام شد. بیژن زنگنه در حاشیه نمایشگاه بین‌المللی نفت، گاز، پالایش و پتروشیمی ایران در پاسخ به سوالی درباره احتمال آغاز فرایند سهمیه‌بندی بنزین از همان شب یا فرداشب گفت: «دروغ است. آن‌هایی که این سخنان را می‌گویند مانند همیشه دروغ می‌گویند. من زمانش را نمی‌دانم. خود دولت رسماً می گوید. هیچ چیزی هنوز تصویب نشده است». نکته جالب توجه اینکه پس از تکذیب مسئولین دولتی نسبت به خبر منتشر شده توسط خبرگزاری فارس، شکایتی مبنی بر نشر اکاذیب از این رسانه صورت گرفت که با توجه به مستند بودن خبر، این خبرگزاری از اتهام دولت تبرئه شد. این موضوع بدین معناست که دولت از همان ابتدای سال 98 تصمیم به افزایش قیمت بنزین گرفته بود ولی هر بار بعد از انتشار خبر از رسانه‌ها اجرای آن را انکار کرده است. در نتیجه همین اقدامات چندباره برای افزایش قیمت بنزین نشان می‌دهد که تصمیم افزایش قیمت نیز در دولت و نه در شورای سران قوا اخذ شده بود. در ادامه سریال تکراری تکذیب‌ها بیژن زنگنه وزیر نفت 31 شهریورماه در حاشیه یک نمایشگاه درباره صحت صحبت‌های جایگاه‌داران مبنی بر افزایش قیمت بنزین و دریافت مبلغی به عنوان حق‌الزحمه برای جایگاه‌داران از مردم می‌گوید: «هیچ برنامه‌ای برای افزایش قیمت بنزین نداریم و قانون نیز اجازه انجام این کار را نداده‌ است». این تکذیب‌های مکرر در حالی بود که نشانه‌هایی از تمایل دولت برای افزایش قیمت بنزین از همان ابتدای سال 98 دیده میشد. همچنین اسحاق جهانگیری معاون اول رئیس جمهور در تاریخ 29 مهر 98 نیز در انتقاد از خبرهای منتشر شده توسط رسانه‌ها مبنی بر افزایش قیمت بنزین گفت: «در همین ماه‌های اخیر دولت تصمیم گرفت که یک تغییری در نحوه توزیع بنزین انجام شود. ولی ناگهان یک رسانه حکومتی خبری منتشر کرد که دولت می‌خواهد ظرف دو سه روز آینده قیمت بنزین را افزایش دهد. این اتفاق (انتشار خبر) می‌توانست به یکی از بزرگترین بحران کشور و شهر تهران تبدیل شود». همچنین شهرام رضایی سخنگوی شرکت ملی پخش فرآورده‌های نفتی ایران در تاریخ 23 آبان ماه سال 98 و یک روز مانده به موعد افزایش ناگهانی قیمت بنزین با تاکید بر اینکه تا این لحظه هیچ تصمیم و برنامه‌ای برای سهمیه بندی بنزین نداریم گفت: «از ابتدای پروژه کارت هوشمند سوخت مقرر شده بود به خودرو سهمیه بدهیم». یعنی افزایش قیمت بنزین موضوعی بود که تا روز قبل از اجرا توسط مسئولین دولتی تکذیب میشد. البته بعد از افزایش ناگهانی قیمت بنزین عبدالرضا رحمانی فضلی وزیر کشور در 5 آذر 98  در یک برنامه تلویزیونی عنوان کرد که طرح افزایش قیمت بنزین از چند ماه قبل از آبان 98 در دستور کار قرار گرفته بود که این اظهارات نیز موید این است که تصمیم افزایش قیمت بنزین از ماه‌ها قبل توسط دولت اتخاذ شده بود نه به صورت یک تصمیم ناگهانی توسط شورای سران. در این راستا رحمانی فضلی می‌گوید: «چند ماه پیش قرار بود این طرح را در یک شب جمعه اجرا کنیم که موضوع روز چهارشنبه لو رفت. توسط یک خبرگزاری به نقل از یکی از مسؤولان این خبر در کشور پخش و صف چند کیلومتری در جایگاه‌های سوخت ایجاد شد. ما به عنوان شورای امنیت کشور مطرح کردیم که امکان اجرا نیست و یکی از نگرانی‌های ما این بود که برخی بنزین را در خانه‌های خود ذخیره‌سازی کنند، از این رو به مردم گفتیم این طرح اجرا نمی‌شود». در نتیجه در ماجرای بنزین شاهد هستیم که نه تنها دولت مردم را در جریان تصمیم خود نگذاشت بلکه از همان ابتدای سال 98 تصمیم داشت که به صورت ناگهانی قیمت بنزین را افزایش دهد ولی هر بار که با فشار افکار عمومی مواجه میشد آن را تکذیب میکرد و تا یک روز مانده به موعد اجرا نیز در حال تکذیب آن بود. این دروغگویی دولت آسیب جدی به سرمایه اجتماعی نظام بین مردم زد و اعتبار دولت را نیز برای اجرای هر برنامه اصلاحی به طور کامل از بین برد. * عذر بدتر از گناه دولت در عدم اقناع افکار عمومی در ماجرای بنزین یکی از مهم‌ترین ایرادات شیوه اجرای دولت در افزایش قیمت بنزین به موضوع عدم اقناع افکار عمومی و اجرای شوک آور طرح بدون بررسی‌های کارشناسی و پیشنهادات آن‌ها برمی‌گردد. این طرح بدون «هیچ» اقدامی برای اقناع افکار عمومی و با اطلاع رسانی شوک آور (یعنی دقیقا در همان لحظه اجرا)، پیاده سازی شد تا مردم کاملا غافلگیر و شوک زده شوند. همچنین در این طرح دولت با بی‌توجهی به امور بدیهی و تجربه شده‌ای (تجربه سهمیه‌بندی و افزایش قیمت بنزین در تیرماه 86 و بخصوص آذرماه 89) مثل پرداخت فوری بسته‌های حمایتی، ضرورت اقناع افکار عمومی و همچنین ضرورت عدم اجرای ناگهانی و بدون مقدمه طرح، سهمیه بندی بنزین را به بدترین شکل ممکن اجرا کرد. در این راستا احمد توکلی عضو مجمع تشخیص مصلحت نظام پیرامون موضع رهبر انقلاب در خصوص وقایع اخیر پس از دو نرخی کردن بنزین گفت: «رهبر انقلاب در پاسخ به رئیس جمهور می‌گویند، اگر می‌خواستید چنین کنید (سه برابر کردن قیمت بنزین)، چند روز زودتر یارانه‌ای را که به مردم وعده داده بودید، به حسابشان واریز می‌کردید. رهبر انقلاب در ادامه تاکید کرده‌اند که حالا هم ظرف یکی دو روز وجه مورد نظر را به حساب مردم واریز کنید». یعنی در این ماجرا دولت می‌توانست حداقل از تجربه افزایش قیمت بنزین در دولت قبل درس بگیرد و حداقلی‌ترین کار این بود که ابتدا به مردم درباره دلایل اقدامش توضیح دهد، از قبل یارانه را به مردم پرداخت کند و سپس قیمت بنزین را افزایش دهد ولی حتی این کار هم انجام نشد. سیدابراهیم رئیسی رئیس قوه قضاییه در 27 آبان 98 و چند روز بعد از افزایش قیمت بنزین با بیان اینکه نحوه و شیوه اجرای طرح افزایش قیمت بنزین درست نبود، اظهار داشت: «از مقدمات ضروری اجرای این طرح، اقناع افکار عمومی و اجماع نخبگانی است و هر چه بیشتر باید ابعاد این طرح تبیین شود. در خصوص چنین طرحی طبعا نمایندگان، نخبگان، صاحبنظران و عموم مردم باید در جریان ابعاد گوناگون آن باشند». نکته جالب توجه اینکه رحمانی فضلی وزیر کشور در پاسخ به انتقادات مطرح شده درباره چرایی عدم اقناع افکار عمومی و اجرای شوک آور طرح اینگونه استدلال می‌کند: «اگر اطلاع رسانی می‌شد مردم به پمپ‌بنزین‌ها هجوم می‌بردند». این موضوع یعنی عذر بدتر از گناه. بدیهی ست که هزینه هجوم مردم به پمپ بنزین‌ها اصلا قابل مقایسه با هزینه های جانی، مالی و اعتباری اتفاقات آبان 98 نیست. در اجرای این طرح دولت نه تنها مردم بلکه هیچ یک از نمایندگان مجلس نیز تا لحظه آخر از موضوع اطلاع نداشتند درحالیکه در تجربه اصلاح مصرف سوخت در دولت نهم حتی احزاب و نمایندگان اپوزوسیون‌ دولت نیز از افزایش قیمت حامل‎های انرژی اطلاع داشتند. در این راستا صفارهرندی عضو کابینه دولت نهم در بخشی از سخنانش با رجوع به خاطراتش درباره اجرای طرح اصلاح مصرف سوخت در دولت نهم می‌گوید: «رئیس جمهور وقت بنا داشت، چنین طرحی را به تنهایی و با تکیه صرف بر دولت انجام دهد، اما رهبر معظم انقلاب فرمودند این کار صرفا مختص دولت نیست و باید کل نظام پای کار بیاید، مجلس و قوه قضائیه را هم دخیل کنید». وی ادامه داد: «حتی رهبر انقلاب فرمودند که از این بالاتر صاحب‌نظران در حوزه دانشگاه هم توجیه شوند و حتی اپوزوسیون دولت هم در جریان ماجرا قرار بگیرند. یعنی حتی مخالفان فکری دولت آن‌ها هم باید توجیه شوند. اتفاقا این روش موثر واقع شد و زمانی که طرح به مرحله اجرا درآمد هیچ کس مخالفتی با آن نکرد حتی اپوزیسون دولت». مقایسه شیوه افزایش قیمت در دولت نهم با دولت دوازدهم ابعاد فاجعه‌بار شیوه حکمرانی دولت را به وضوح آشکار می‌کند. چنانکه قطعا حتی بهترین طرح‌ها و تصمیم‌ها نیز با چنین رویکردی در اجرا تباه می‌شود. البته اگر این طرح دولت از مسیر اقناع افکار عمومی پیش می‌رفت و موضوع در مجلس و محافل تخصصی مطرح میشد، قطعا جامعه کارشناسی با این اقدام مخالفت می‌کرد و حتی طرح‌های بهتری را برای بازتوزیع منابع یارانه‌ای به مردم پیشنهاد میداد. چنانکه حتی بعضی از این طرح‌ها نیز از جمله طرح اندیشکده حکمرانی شریف برای بازتوزیع عادلانه بنزین به دولت پیشنهاد شد ولی مسئولین دولتی اعتقادی به حذف یارانه افراد ثروتمند و دهک‌های بالای جامعه نداشتند. اجرای این طرح بقدری سریع و بدون برنامه توسط دولت انجام شد که موضوعاتی مثل توسعه CNG به عنوان سوخت جایگزین بنزین نیز ماه‌ها بعد از افزایش قیمت بنزین در دستور کار قرار گرفت. درحالیکه اگر دولت از ابتدای سال 98 تصمیم به افزایش قیمت بنزین گرفته بود حداقل می‌توانست از ابتدای سال با حمایت ویژه از صنعت CNG بخشی از تقاضای سوخت مردم را از بنزین به CNG تغییر دهد تا شوک افزایش قیمت بنزین تاثیر کمتری بر معیشت مردم بگذارد، کاری که توسط دولت نهم و دهم جهت زمینه‌سازی برای اصلاح قیمت بنزین و کاهش فشارهای ناشی از آن انجام شده بود. *تمسخر افکار عمومی با توضیحات «صبح جمعه‌ای» اما در بحث شیوه اجرا، اشتباهات دولت تنها به دروغگویی و عدم اقناع افکار عمومی خلاصه نمی‌شود بلکه بدتر از آنها مردم شاهد مسخره کردن افکار عمومی با طرح ادعاهای غیرواقعی برای فرار از مسئولیت بودند. به بیان دیگر رئیس جمهور با طرح این ادعا که از زمان اجرای طرح سهمیه بندی بنزین مطلع نبودم و صبح جمعه فهمیدم، عملا افکار عمومی را مسخره کرد. حسن روحانی رئیس جمهور بعد از افزایش ناگهانی قیمت بنزین در جلسه شورای اداری استان آذربایجان شرقی گفت: «من هم مثل همه مردم ایران مطلع شدم که صبح جمعه قیمت بنزین تغییر کرده است چرا که من هم این طرح را به شورای امنیت واگذار کرده بودم و به آنها گفته بودم که زمانش را به من نگویید چرا که این مصوبه در جلسه سران قوا مصوب شده است». رئیس جمهور با بیان اینکه نحوه و زمان اجرای سهمیه‌بندی بنزین را به وزیر کشور و شورای عالی امنیت ملی واگذار شده بود، اظهار داشت: «به آنها گفتم که نحوه تبلیغات، برنامه‌ریزی و اجرای آن را خودتان مدیریت کنید. با صداوسیما هماهنگ باشید و هر زمانی را که مناسب دیدید آن را اجرا کنید و تأکید کردم که حتی زمان اجرای آن را به من هم نگویید و خود من هم همزمان با مردم متوجه اجرای این طرح شدم». البته چندی بعد این اظهارات رئیس جمهور مبنی بر بی‌اطلاعی از افزایش قیمت بنزین توسط معاون سیاسی وزیر کشور تکذیب شد. جمال عرف معاون سیاسی وزیر کشور درباره اظهارات رئیس جمهور درباره بی اطلاعی اش از زمان اجرای افزایش قیمت بنزین، اظهار کرد: «روز چهارشنبه قبل از اجرای طرح، وزیر کشور گزارشی در این زمینه در جلسه هیات دولت ارائه می کند. به نظر من رئیس جمهور خواست بگوید آنقدر به شورای امنیت کشور و وزیر کشور اعتماد دارد که صفر تا صد اجرای طرح را به شورای امنیت کشور و وزیر کشور تحویل داده است». در مجموع دولت با اجرای فاجعه بار طرح افزایش قیمت بنزین و سکوت درباره دلایل خود برای اجرای این طرح در روزهای ابتدایی، موجب شد تا رهبر انقلاب برای اداره امور کشور راسا به موضوع ورود پیدا کنند و عملا در فضای افکار عمومی، هزینه این تصمیم دولت و شورای سران قوا که به بدترین شکل ممکن اجرایی شده بود، را ایشان بر عهده گرفتند. این موضوع در حالی است که هم تصمیم افزایش قیمت بنزین و هم شیوه اجرای فاجعه‌بار آن عملا توسط دولت انجام شده بود. انتهای پیام/",
    "label": "اقتصادی"
  },
  {
    "text": "عنوان: هم پولمان رفت و هم آرمان والیبال/ نهمی المپیک چند هزار دلار آب خورد؟\nخلاصه: ناکامی بزرگ والیبال کشورمان در المپیک توکیو میلیاردها تومان هزینه برای فدراسیون داشت.\nمتن: به گزارش خبرنگار ورزشی خبرگزاری فارس، تیم ملی والیبال ایران به کار خود در رقابت‌های المپیک توکیو خاتمه داد. شاگردان ولادیمیر آلکنو که با هدف حضور در جمع 4 تیم برتر راهی توکیو شده بودند در نهایت با قبول 3 شکست و کسب 2 پیروزی و قرار گرفتن در رده نهم به پایان خط رسیدند. تیم ملی والیبال ایران که سهمیه المپیک توکیو را با هدایت ایگور کولاکوویچ کسب کرد، در ماه‌های ابتدایی سال جاری انتظار معرفی سرمربی جدید خود را می‌کشید. با نظر رئیس فدراسیون در پایان فروردین ماه قرارداد ایگور کولاکوویچ بعد از 3 سال همکاری فسخ شد تا فدراسیون به سراغ گزینه بهتری برای قرار گرفتن تیم ملی ایران روی سکوی المپیک برود. بعد از قطعی شدن انتخاب سرمربی خارجی با نظر کمیته فنی، ولادیمیر آلکنو که هدایت تیم زنیت کازان روسیه را برعهده داشت، به عنوان گزینه نهایی فدراسیون ایران انتخاب شد. هدایت تیم ملی والیبال ایران تا پایان بازی‌های المپیک توکیو بر عهده این مربی باتجربه روس خواهد گرفت. در واقع آلکنو برای لیگ ملت‌های 2021 و المپیک توکیو هدایت بلندقامتان ایرانی را برعهده گرفت.  زمانی که آلکنو به عنوان سرمربی تیم ملی انتخاب شد چند موضوع مهم مورد بحث قرار گرفت؛ یکی اهدافی بود که باید با وی محقق می‌شد و دیگری هم دستمزدش بود. داورزنی برای بعد از حضور آلکنو در ایران مدعی شد که او قول سکوی المپیک داده و هدف خودش هم حضور در جمع 4 تیم برتر المپیک بود. حالا والیبال کشورمان بدون دستاوردی به کارش در المپیک توکیو خاتمه داد؛ نه خبری از حضور در نیمه‌نهایی بود و نه خبری از حضور روی سکو. شاگردان آلکنو با عنوان نهمی مشترک با آمریکا کارشان را تمام کردند، اما موضوع دوم این است که نهمی المپیک چند هزار دلار برای والیبال ایران آب خورد؟ در واقع مبلغ قرارداد آلکنو چقدر بود که این افتضاح را به بار آورد؟ چندی پیش رسانه‌ها در خصوص قرارداد آلکنو نوشتند که وی گرانقیمت‌ترین مربی تاریخ والیبال ایران محسوب می‌شود و ماهیانه حدود 40 تا 50 هزار دلار دریافت می‌کند. این موضوع هیچگاه از سوی مسئولان فدراسیون تکذیب نشد تا رنگ و بوی واقعیت به خود بگیرد. با توجه به مدت قرارداد آلکنو، مبلغ قرارداد توماس توتولو (دستیار آلکنو) و البته قیمت ارز در کشورمان به نظر می‌رسد حدود 9 میلیارد تومان برای تانک روسی هزینه شده است. هزینه‌ای که در نهایت دستاوردی غیر از دوازدهمی لیگ ملت‌ها و نهمی مشترک المپیک توکیو نداشت!  سوال اینجاست که آیا واقعاً این عناوین نیازمند میلیاردها هزینه بود؟ هیچ نهاد نظارتی نباید نسبت نحوه امضای قرارداد با آلکنو ورود کند؟ آیا این هزینه‌ها شامل بیت‌المال نمی‌شود؟ دلواپسانی که در رسانه ملی حرف از بیت‌المال می‌زنند چرا بعد از ناکامی بزرگ والیبال سکوت کردند؟ آیا آنها منافعی در این بین دارند که ترجیح می‌دهند سکوت کنند؟ سوال در این خصوص زیاد است و ای کاش حداقل یک نفر در فدراسیون پیدا شود که این جرات را داشته باشد تا پاسخگوی مردم، اهالی والیبال و اصحاب رسانه باشد. نکته عجیب ماجرا اظهارنظر پیشکسوتی همچون مصطفی کارخانه است که این روزها بیشتر از گذشته به فدراسیون نزدیک شده و حکم سرپرستی تیم ملی را هم گرفته است. حال اینکه او چرا و چگونه این سمت را هم گرفته جای بحث دارد، اما در شرایط کنونی شاید بد نباشد اظهارات عجیب وی را مرور کنیم. او بعد از ناکامی تیم ملی در المپیک توکیو گفت: اکنون کاری نمی‌توان کرد مگر اینکه از اشتباهات درس گرفته و جلوی آنها را بگیریم. قطعاً هر کاری کنیم ایراداتی وجود دارد. یک تعدای افراد مغرض هستند و هرکاری که انجام دهید از شما ایراد می گیرند. مردم بودند که داورزنی را وادار کردند که به سراغ مربی خارجی برود و شاید اگر به خود فدراسیون بود نمی‌خواست این کار را انجام دهد، اما انتظارات مردم از والیبال زیاد است و فدراسیون را مجاب کردند که مربی نامداری به تیم ملی والیبال ایران آورده تا هدایت ملی‌پوشان را برعهده گیرد.  آقای کارخانه شما که پست جدیدتان را در تیم ملی گرفتید چرا اینگونه صحبت می‌کنید؟ چه زمانی مردم، رئیس فدراسیون را مجبور کردند که از مربی خارجی استفاده کند؟ اصلاً آیا مگر مردم اینقدر روی رئیس فدراسیون تاثیر دارند؟ اگر صدای مردم به گوش آقای رئیس می‌رسد و اظهارات آنها تاثیرگذار است، باید اعلام کنیم که خواسته فعلی بسیاری از اهالی والیبال و مردم، استعفا و خداحافظی محمدرضا داورزنی است؛ آیا کسی به این خواسته‌ها توجه می‌کند یا اینکه تنها حضور مربی خارجی با قراردادهای عجیب و غریب مهم است؟ انتهای پیام/",
    "label": "ورزشی"
  },
  {
    "text": "عنوان: غذای طهرانی های قدیم در روز «سیزه به در» چه بود؟\nخلاصه: مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.\nمتن: گروه تفریح و نشاط: از قدیم الایام اعدادی مثل سه و هفت و سیزده دارای مفاهیم پیچیده ای از تأثیر نجوم در ایران باستان داشته اند و این موضوع در سنت هایی مثل هفت سین، سیزده به در، هفت شهر عشق،‌ هفت خوان رستم و... دیده می شود. قدمت مراسم سیزده به در در ایران تأثیرات زیادی را روی فرهنگ دیگر ملل هم گذاشته تا جایی که کاتارها در روز «عید پاک» که در برخی از سال ها همزمان با روز طبیعت در ایران می شود،‌ یک روز را در طبیعت سپری می کنند. مراسم سیزده به در در ایران از جایگاهی مهم برخوردار بوده و از دوران گذشته تا به امروز برخی از رسوم آن پابرجا مانده است، شاید برایتان جالب باشد که بدانید سیزده به در در طهران قدیم چگونه بود و چه رسومی از گذشته باقی مانده است.  فلسفه سیزده به در جعفر شهری در جلد چهارم کتاب تهران قدیم در خصوص نحوه برگزاری مراسم سیزده به در طهران قدیم چنین نوشته است: «سیزده به در را هر دسته به شکلی برگزار می کردند، در میانشان عده ای هم بدون خانواده و به صورت مردانه دور هم جمع می شدند. عده ای دیگر هم با تفریحات سالم مثل سبزه پای هفت سین به صحرا انداختن، فرش پهن کردن و پختن و خوردن و بگو و بخند وسبزه گره زدن این روز را سپری می کردند.  اما برای خانواده ها روز سیزدهم فروردین آخرین روز تعطیلات نوروزی به حساب می آمد که باید خرده حساب های خود را با آن تصفیه می کردندتا از فردا صبح یعنی چهاردهم به سلامتی و تندرستی به سر کار بروند، به همین جهت یکی دو روز مانده به سیزدهم زن ها بساط این روز را از خریدن و شستن کاهو و جوشاندن سرکه شیره یا سکنجبین تا تهیه غذا فراهم می کردند.  فلسفه این بیرون رفتن از خانه این بود که به نحسی عدد 13 اعتقاد داشتند، چیزی که معلوم نبود از که و از چه زمان باب شده بود اما می گفتند برای اینکه خوشی دوازده روز گذشته را با نحسی سیزده مخلوط نکنیم باید آن را به خانه راه ندهیم به همین جهت به بیرون از خانه می رفتند. غذاهای اصیل روز سیزده به در غذای سیزده به در به دو شکل تهیه می شد، یکی اینکه از شب قبل آن را می پختند و آماده می کردند و نوعی دیگر که صفای بیشتری داشت این بود که اسباب و وسایل آن را تهیه می کردند تا در صحرا طبخ کنند.  غذای این روز معمولاً دمپختک، دمی بلغور و آش رشته بود، که مطبوع ترین غذای سیزده به در محسوب می شد و آنقدر با حوصله تهیه می کردند که بقیه صحرا نشینان به هوس می افتادند، هرچند که حسرتی برای کسی باقی نمی ماند چون هنگام صرف غذا به اطرافیان هم در حد یک پیاله از همان غذا می دادند چون معتقد بودند اگر در میانشان طفل و پسر نابالغ یا زن باردار باشد و دلشان بخواهد، مسئول هستند. تهرانی های قدیم کجا سیزده را به در می کردند؟ بیرون دروازه های دولت زیر سایه درخت های باغ صنیع الدوله و کنار نهرهای منشعب از آن و باغ های اطراف محل برگزاری سیزده به در در تهران قدیم بود.  همچنین بیرون دروازه شمیران کنار جوی خیابان شمیران و سایه درخت های اقاقیا و زبان گنجشک،‌ یا بیرون دروازه دوشان تپه تا خود دوشان تپه و سلیمانیه و باغ وثوق الدوله. عده ای بیرون دروازه دولاب تا منتها الیه دولاب و سبزی کاری ها و سرآسیاب های آن می نشستند،‌ در واقع اینجا بهترین و مرغوب ترین محل برای سیزده به در بود که تهرانی ها به آن هجوم آورده تا از سبزه، آب فراوان و کاهوهای سر از خاک بیرون زده آن استفاده کنند.  بیرون دروازه خراسان، بیرون دروازه شاه عبدالعظیم،‌دروازه قزوین، دروازه باغشاه و امامزاده حسن و باغ های اطراف آن هم از دیگر محل های پرطرفدار برای سیزده به در بود. بخت گشایی با سبزه گره زدن گره زدن سبزه از جمله رسومی بود که همچنان هم ادامه دارد، چون معتقد بودند گره زدن سبزه به خصوص برای دختران دم بخت حاجت را روا می کند به همین خاطر در اولین فرصت خود را به میان سبزه ها انداخته، ساقه های آن را در دست گرفته و با اشعار و جملاتی مثل «سبزی تو از من،‌زردی من از تو» یا «سبزه و سبزه بختی‌، یه شوهر دست به نقدی» یا «سال دیگه،‌خونه شوهر بچه بغل» سبزه ها را گره می زدند. در این روز بستنی فروشهای بشکه به سر، چغاله بادامی ها، گوجه ای ها و کاهویی ها در مسیرهای سیزده به در راه می رفتند و کسب و کارشان حسابی پر رونق می شد. انتهای پیام/",
    "label": "تفریح و نشاط"
  },
  {
    "text": "عنوان: یورو 2020| پوگبا: همه مقابل آلمان عملکرد خوبی داشتیم/ باید مثل یک قهرمان جهان رفتار کنیم\nخلاصه: ستاره تیم ملی فرانسه بعد از پیروزی مقابل آلمان گفت: همه ما در این بازی خوب عمل کردیم و به پیروزی رسیدیم.\nمتن: به گزارش خبرگزاری فارس، در ادامه رقابت‌های فوتبال یورو 2020 تیم‌های فوتبال فرانسه و آلمان  از ساعت 23:30 در ورزشگاه آلیانس آرنا شهر مونیخ به مصاف هم رفتند که این دیدار یک بر صفر به نفع خروس ها به پایان رسید. پوگبا بهترین بازیکن زمین بعد از این بازی گفت: عملکرد خوب تیم مهمترین چیز در بازی بود. من بدون همبازی هایم نمی توانستم عملکرد خوبی داشته باشم و همه در این بازی تلاش زیادی کردند. وی افزود: در نیمه دوم ما دو فرصت خوب داشتیم ولی در تبدیل آنها به گل خوش شانس نبودیم.  در داخل زمین روی وظایف خود تمرکز می کنیم. ما به عنوان قهرمان جهان نیاز داریم که مثل قهرمان ها عمل کنیم و متواضع باشیم. انتهای پیام/ ",
    "label": "ورزشی"
  },
  {
    "text": "عنوان: «استاد محمدرضا حکیمی» از بیمارستان مرخص شد\nخلاصه: یکی از نزدیکان استاد محمدرضا حکیمی به روند بهبود ایشان پس از چند روز حضور در بیمارستان اشاره کرد و گفت: با توجه به بهبود شرایط جسمی، استاد حکیمی صبح امروز با تشخیص پزشکان از بیمارستان مرخص شد.\nمتن: مرتضی کیا از نزدیکان استاد محمدرضا حکیمی در گفت‌وگو با خبرنگار کتاب و ادبیات خبرگزاری فارس درباره آخرین وضعیت این نویسنده اظهار داشت: با توجه به روند بهبود بیماری، استاد حکیمی صبح امروز از بیمارستان مرخص شدند. وی در ادامه با بیان اینکه قرار است پس از تجویزهای بیمارستانی اکنون روند درمان در منزل پیگیری خواهد شد، توضیح داد: حال عمومی ایشان خوب است و با توجه به شرایط کنونی و آلوده بودن محیط بیمارستان پزشکان ادامه بهبودی را در منزل مناسب‌تر دانستند و لزومی بر ماندن در بیمارستان نبود از این رو استاد اکنون در منزل هستند. محمدرضا حکیمی ۱۴ فروردین ماه ۱۳۱۴ در مشهد متولد شد. او فقیه، مجتهد شیعه، فیلسوف، متفکر و نویسنده است. از وی با عناوینی چون علّامه، استاد، فیلسوف عدالت و مرزبان توحید یاد می‌شود. حضرت امام خمینی(ره) در پیامی به‌ تاریخ  ۲۸ آذرماه سال ۱۳۴۸ او را با این جملات مورد خطاب قرار داده‌اند «جناب مستطاب ثقةالاسلام آقای محمدرضا حکیمی ـ دامت افاضاته.» کتاب «الحیاة» وی که یک دایرةالمعارف اسلامی است، از شهرت و اعتبار خاصی در جهان اسلام برخوردار است. حکیمی در سال ۱۳۲۰ تحصیلاتش را آغاز کرد. در سال ۱۳۲۶ وارد حوزه علمیه خراسان شد و تا ۲۰ سال از عمر خودش را در این حوزه به تحصیل دروس مقدمات و سطح، خارج، فلسفه، ادبیات عرب، نجوم و تقویم گذراند. محمدتقی ادیب نیشابوری، شیخ مجتبی قزوینی خراسانی، سید محمدهادی میلانی، احمد مدرس یزدی، اسماعیل نجومیان، حاج سید ابوالحسن حافظیان و حاجی‌خان مخیری از مهم‌ترین اساتید وی بودند. حکیمی در سال ۱۳۴۸ اجازه اجتهاد را از آقابزرگ تهرانی دریافت کرد. وی از مُجَدِّدانِ مکتب معارفی خراسان، مشهور به مکتب تفکیک است که معتقد به جدایی دین از فلسفه و عرفان است. دکتر علی شریعتی وی را به‌عنوان وصی خود برای هرگونه دخل و تصرف در آثارش انتخاب کرده بود. از آثار محمدرضا حکیمی می‌توان به «الحیاة»، «خورشید مغرب»، «عقل سرخ»، «عاشورا: مظلومیتی مضاعف»، «شیخ آقا بزرگ تهرانی»، «تفسیر آفتاب»، «فریاد روزها»، «سپیده باوران»، «گزارش (برگرفته از الحیاة)» و ... اشاره کرد. انتهای پیام/",
    "label": "فرهنگ"
  },
  {
    "text": "عنوان: سوپرلیگ ترکیه| تساوی کایسری اسپور در حضور حسینی / تیم نادری در آستانه سقوط\nخلاصه: در رقابت‌های لیگ ترکیه، کایسری اسپور در حضور مدافع ایرانی خود به تساوی رسید.\nمتن: به گزارش خبرگزاری فارس، در چارچوب هفته سی و چهارم سوپرلیگ ترکیه، کایسری اسپور به مصاف آنتالیااسپور رفت و به تساوی یکبر یک رسید. در این مسابقه مجید حسینی ۹۰ دقیقه در ترکیب حضور داشت. در دیگر بازی سوپرلیگ ترکیه، آلتای در شب غیبت محمد نادری به مصاف گالاتاسرای رفت و شکست یک بر صفر را تجربه کرد. در جدول لیگ ترکیه، کایسری اسپور با ۴۰ امتیاز در رده سیزدهم قرار گرفت و آلتای با ۳۰ امتیاز در جایگاه هفدهم قرار دارد. آلتای درآستانه سقوط به دسته پایین‌تر قرار گرفته است. انتهای پیام/",
    "label": "ورزشی"
  },
  {
    "text": "عنوان: 10 ذاکر ایرانی در مسابقه استعدادیابی مداحی کربلا، برتر شدند\nخلاصه: سرپرست تیم ایران در مسابقات «وجیها بالحسین» کربلا گفت: در این مسابقات که به صورت خصوصی برگزار شده بود، به نفر اول حدود 100 میلیون تومان، نفر دوم ٧٠ میلیون تومان و نفر سوم یک دستگاه گوشی تلفن هدیه دادند.\nمتن: حسن خانچی، داور مسابقات و سرپرست تیم ایران در مسابقات وجیها بالحسین کربلا در گفت‌وگو با خبرنگار حوزه مسجد و هیأت خبرگزاری فارس اظهار داشت: مسابقات مداحی وجیها بالحسین (ع) به میزبانی کشور عراق در شهر کربلای معلی برای سومین سال برگزار می‌شود که امسال برای اولین‌ بار به صورت بین‌المللی شکل گرفت و در زبان‌های فارسی و ترکی هم شرکت‌کننده پذیرفت. امیرحسین باقری، شرکت کننده نوجوان ایرانی در مرحله فینال حمزه محسن از عراق نفر برگزیده شد وی ادامه داد: مرحله نهایی این مسابقات در روزهای پایانی ماه رمضان با حضور شرکت‌کنندگان ایرانی برگزار شد و در نهایت نفرات برتر مشخص شدند. حمزه محسن از کشور عراق در این مسابقات به عنوان برگزیده انتخاب شد.    اسامی نفرات برگزیده در ۳ بخش مسابقات خانچی با اشاره به اینکه این مسابقات در ۳ بخش داخلی ویژه مداحان عراقی، بخش بین‌الملل با حضور مداحان سایر کشورها و بخش ویژه برگزار شد، گفت: در بخش بین‌الملل ایرانیان در رشته فارسی حسن حیدرزاده، امیر سلیمانی و میثم بهرامی به ترتیب اول تا سوم و در بخش ترکی ابوالفضل واعظی، امیرحسین باقری، مصطفی محمدی و الیاس شیرمحمدی به ترتیب اول تا چهارم و در نهایت در بخش عربی حسین الحریزی، مهدی دورقی و حسین جنامی موفق به کسب عناوین اول تا سوم این رقابت‌ها شدند. خودروی اهدایی به نفر برگزیده مسابقات سرپرست تیم ایران در مسابقات وجیها بالحسین کربلا در پایان خاطرنشان کرد: در این مسابقات که به صورت خصوصی و توسط شخص عماد الزبیدی مدیر شبکه الکمیل برگزار شده بود، به نفر اول حدود ۱۰۰ میلیون تومان، نفر دوم ٧٠ میلیون تومان و نفر سوم یک دستگاه گوشی آیفون هدیه دادند. به نفر برگزیده هم یک دستگاه خودرو به اضافه ٣٠٠ میلیون تومان و یک دستگاه گوشی آیفون هدیه شد. انتهای پیام/",
    "label": "فرهنگ"
  },
  {
    "text": "عنوان: نامه‌نگاری باشگاه پرسپولیس با کنفدراسیون فوتبال آسیا در خصوص شرایط میزبانی هند\nخلاصه: باشگاه پرسپولیس با ارسال نامه‌ای به AFC خواستار دریافت اطلاعاتی از شرایط حضور در کشور هند شد.\nمتن: به گزارش خبرگزاری فارس، از آنجا که کمیته اجرایی لیگ قهرمانان آسیا، کشور هند را به عنوان میزبان گروه E رقابت‌های لیگ قهرمانان آسیا ۲۰۲۱ انتخاب کرده، باشگاه پرسپولیس به عنوان یکی از مهم‌ترین و حرفه‌ای‌ترین باشگاه‌های حاضر در این رقابت‌ها، با ارسال نامه‌ای به AFC خواستار دریافت اطلاعاتی از شرایط حضور در هند شد. در این نامه که توسط کمیته بین الملل باشگاه به کنفدراسیون فوتبال آسیا ارسال شده است، باشگاه پرسپولیس خواسته تا نام محل هتل، زمان شروع سفر و مدت اقامت، ورزشگاه محل برگزاری بازی‌ها، زمین تمرین، سالن بدنسازی و استخر اختصاصی مشخص شود. همچنین تعیین فاصله زمانی فرودگاه تا هتل و از هتل تا زمین تمرین و ورزشگاه محل برگزاری مسابقات، از جمله سوالاتی بود که در نامه فوق، مطرح شده و مسئولان برگزاری بازی‌ها باید در خصوص این موارد، اطلاعاتی در اختیار باشگاه پرسپولیس قرار دهند. گفتنی است پرسپولیس در گروه E با تیم‌های گوا و الریان قطر همگروه است و برنده بازی الوحده امارات و الزورا عراق به این جمع، اضافه می‌شود. این رقابت‌ها در گروه پنجم از روز ۲۵ فروردین و به میزبانی هند آغاز خواهد شد. انتهای پیام/",
    "label": "ورزشی"
  },
  {
    "text": "عنوان: صوت منتشر نشده از شهید چراغچی/ پیروزی مفت به دست نمی‌آید\nخلاصه: سردار شهید چراغچی در جمع همرزمانش گفت: پیروزی را مفت به شما نمی‌دهند. باید که آتش‌های دشمن را تحمل بکنید زخم‌ها را بر بدنت تحمل بکنی، کمبود وسایل را باید تحمل بکنید.\nمتن: خبرگزاری فارس _ گروه حماسه و مقاومت: سردار شهید ولی‌الله چراغچی قائم مقام فرمانده لشکر ۵ نصر سپاه پاسداران انقلاب اسلامی که در ششم اردیبهشت ماه سال ۶۱ در آغاز عملیات بیت‌المقدس برای رزمندگان سخنانی ایراد کرد. خبرگزاری فارس به مناسبت سالروز آغاز این عملیات (۱۰ اردیبهشت تا ۳ خرداد ۶۱)، این صوت شهید را برای نخستین‌بار منتشر می‌کند. پیروزی مفتکی نمی‌شود فشار دشمن هر چقدر هم زیاد باشد، باید تحمل بکنید. اگر در این جنگ ما بتوانیم که استقامت بکنیم؛ بالاخره این جنگ‌ها همه‌اش امتحان است، مفت که به شما دیدار با خدا را نمی‌دهند، باید که خدا را طلب بکنید، باید که بروی خدا را بشناسی، باید که خدا را دوست بداری، باید که خدا را عاشق بشوی تا خدا هم عاشق تو بشود و تو را پیش خودش بطلبد، پیروزی را مفت به شما نمی‌دهند. باید که آتش‌های دشمن را تحمل بکنید زخم‌ها را بر بدنت تحمل بکنی، کمبود وسایل را باید تحمل بکنید، اینها همه هست و همه اینها اگر توانستیم بگذریم، مقاومت بکنیم صبر بکنیم، آن وقت هست که پیروزی هم دنبالش خواهد آمد، آن وقت هست که به دنبالش آرامش هست. بشنوید: وقتی پیروزی خودش می‌آید درباره شهید سردار شهید ولی‌الله چراغچی مسجدی در ۲۴ اسفندماه سال ۱۳۶۳ در عملیات «بدر» در جاده خندق از ناحیه جمجمه مجروح شد و پس از ۲۵ روز بیهوشی در تاریخ ۱۸ فروردین ۱۳۶۳، همان‌گونه که آرزو داشت شهید شد و پیکر مطهرش در گلزار شهدای بهشت رضا (ع) مشهد آرام گرفت. انتهای پیام/",
    "label": "فرهنگ"
  },
  {
    "text": "عنوان: انتشار «روزهای زخمی»؛ شبه گزارش جنگ عراق و شام\nخلاصه: کتاب«روزهای زخمی» یادداشت‌های مستند و روزانه محمد صدری از سفرهایش به عراق و سوریه منتشر شد.\nمتن:  به گزارش خبرگزاری فارس، کتاب«روزهای زخمی» یادداشت‌های مستند و روزانه محمد صدری از سفرهایش به عراق و سوریه منتشر شد. محمد صدری نویسنده کتاب در پیشگفتار کتاب می‌نویسد: زمستان ۹۸ بعد از بازگشت از سفر سوم سوریه بود که ویروس کرونا همه را خانه‌نشین کرد. قرنطینۀ خانگی خیلی‌ها را به کارهایی واداشت که در وضعیت معمول فرصت انجامشان را نداشتند. من هم بیمار شدم و دوران نسبتاً طولانی بیماری، که همۀ علائم ابتلا به کرونا را هم داشت، پشت سر گذاشتم و پس از بهبودی نسبی کار نوشتن کتاب را آغاز کردم. چندین بار خاطرات و عکس‌های سفر عراق و سوریه را مرور کردم. حاصل آن کتابی است که حالا پیش روی شما است.  نویسنده با توجه به سابقه مستندسازی در پی داستان‌سرایی و قصه‌پردازی نیست و سعی می‌کند واقعیت‌ها را منتقل کند چون معتقد است که گاهی واقعیت از هر قصه‌ای جذاب‌تر است.  او اینگونه ادامه می‌دهد: سعی کرده‌ام خواننده را با تجربه‌های خود در مسیر ثبت و ضبط رویدادها و هم‌قدمی و هم‌نفسی با مردان جنگ شریک کنم و آنچه را که دیده، شنیده و فهمیده‌ام بازگو کنم. اگر جایی به تناسب موقعیت و موضوع، اطلاعاتی را در کنار خاطره‌ای بیان کرده‌ام مطلقاً قصد ورود به بحث‌های کارشناسانه و تخصصی در آن موضوع نداشته و فقط خواسته‌ام خواننده را نسبت به مطالعۀ بیشتر در آن زمینه ترغیب کنم. این رویه را از حدود سی سال پیش، و در جریان نگارش سفرنامه‌های سه جلدی سیارۀ رنج، هم داشته‌ام.  این مستندساز با اشاره به تلاشش برای نوشتن در کنار تولیدات تلوزیونی، معتقد است: خاطراتم گاهی در نهایت اختصار و در حد پرداختن به کلیات امور و گاهی کمی مفصل و با جزئیات بیشتر است. انگیزه اصلی هم بیان دردها و رنج‌هایی است که بشر امروز برای پرداختن بهای زندگی‌های مرفه و بی‌درد سرمایه‌سالاران ینگه‌دنیایی کشیده و می‌کشد.  صدری می‌گوید: بارها در ایران خودمان و میان دوستانم با این پرسش مواجه بوده‌ام که چرا مستند جنگی می‌سازی. سؤالی که هیچ‌کس از مستندسازان راز بقا، که مثلاً به زندگی خرس‌های قطبی می‌پردازند، نمی‌پرسد. و من نمی‌دانم جواب این دوستان را چه بدهم. اگر این، پرسش شما هم باشد، شاید بتوانید پاسخش را لابه‌لای یادداشت‌های روزهای زخمی پیدا کنید. انتهای پیام/",
    "label": "فرهنگ"
  },
  {
    "text": "عنوان: مذاکره ایران با عراق درباره اربعین 1400 جدی‌تر شد/ اعلام نتایج مذاکرات در روزهای آینده\nخلاصه: در حالی که کم‌تر از 40 روز تا اربعین حسینی باقی مانده، مذاکرات مسؤولان کشورمان درباره تعیین تکلیف وضعیت اربعین 1400 جدی‌تر شده و در روزهای آینده نتایج آن نهایی می‌شود.\nمتن: به گزارش خبرنگار حج و زیارت خبرگزاری فارس، کمتر از ۴۰ روز تا اربعین حسینی باقی مانده و دل‌ها بی‌قرار حضور در حماسه اربعین است. بسیاری از مشتاقان این سفر معنوی هم در انتظار اخباری از وضعیت اربعین امسال برای ایرانیان هستند تا بتوانند بار دیگر کوله بار سفر را بسته و در مسیر نجف تا کربلا قدم بگذارند و یک به یک عمودها را به سوی حرم حضرت عباس (ع) و امام حسین (ع) طی کنند.  هر سال همین روزا دلشوره می‌گیرم در سال‌های اخیر هر سال بر تعداد زائران اربعین افزوده شد و زائران از شهرهای مختلف آمادگی خود را برای حضور در اربعین ۱۴۰۰ اعلام و در سامانه سماح نام‌نویسی کردند؛ تا جایی که در آخرین اربعینی که با حضور زوار ایرانی برگزار شد، یعنی اربعین ۱۳۹۸ بیش از ۳ میلیون زائر به عراق رفته و با سایر زائران امام حسین (ع) همگام شدند. اما سال گذشته با توجه به شرایط و نپذیرفتن زائر خارجی از سوی عراق، هیچ زائری اعزام نشد.  مذاکرات ایران با عراقی برای اربعین ۱۴۰۰ جدی‌تر شد امسال از ماه‌ها قبل مذاکرات مسؤولان کشورمان با طرف عراقی به منظور ازسرگیری سفر به عتبات و حتی تشرف زائران ایرانی به عراق در ایام اربعین آغاز شده است و نتیجه آن موافقت طرف عراقی با برقراری سفر به عتبات به صورت هوایی شد. با این وجود، مسؤولان وزارت امور خارجه همچنان در حال برگزاری جلسات و مذاکراتی با طرف عراقی برای تعیین تکلیف اربعین سال جاری هستند؛ به طوری که در روزهای اخیر این مذاکرات جدی‌تر شده است و مسؤولان ستاد اربعین هم مذاکراتی با طرف عراقی داشتند تا درباره حضور زائران ایرانی در عراق همزمان با ایام اربعین به نتایجی برسند. احمد محمدی‌فر، دبیر ستاد مرکزی اربعین حسینی در گفت‌وگو با فارس با اشاره به اینکه هنوز طرف عراقی درباره اربعین امسال اطلاعیه‌ای صادر نکرده است، می‌گوید: مذاکراتی با عراقی‌ها داشتیم تا نظر آنها را درباره اربعین ۱۴۰۰ مطلع شویم، اما تاکنون گزارش و اطلاعیه‌ای از سوی وزارت امور خارجه به ما ارسال نشده است و همچنان منتظر نظر و شروط عراقی‌ها برای اربعین سال جاری هستیم.  نتایج مذاکرات به زودی مشخص می‌شود با وجود اینکه مذاکراتی در زمینه برگزاری اربعین ۱۴۰۰ با حضور زائران ایرانی و البته با رعایت نکات بهداشتی در حال انجام است و نه تنها وزارت امور خارجه، بلکه مسؤولان ستاد مرکزی اربعین نیز مذاکراتی به صوت تلفنی با مسؤولان عراقی دارند تا وضعیت اربعین ۱۴۰۰ را مشخص کنند، یک منبع آگاه به فارس می‌گوید: ایران دستورالعمل‌هایی را به منظور جلوگیری از شیوع کرونا و سلامت زائران تدوین کرده تا در صورت موافقت طرف عراق، زائران با شیوه‌نامه خاص در حماسه اربعین حضور یابند. علاوه بر این، به نظر می‌رسد با توجه به ادامه مذاکرات دو طرف، در روزهای آینده نتیجه این مذاکرات نهایی و تکلیف اربعین سال جاری مشخص شود.  آمادگی موکب‌ها برای حضور در اربعین ۱۴۰۰ این امر در حالی است که سال گذشته با وجود آمادگی ایران و تدوین شیوه‌نامه بهداشتی، طرف عراقی از ورود زائر خارجی در اربعین ممانعت کرد، اما  در نهایت در روزهای منتهی به اربعین مجوز پذیرش تعداد محدودی از زائران و موکب‌های اربعین را صادر کرد که با توجه به شرایط و زمان نامناسب پذیرش زائر و موکب‌ها از سوی طرف عراقی، هیچ زائر و موکبی از ایران به عراق اعزام نشد.  با این وجود، امسال موکب‌های اربعینی برای حضور در حماسه اربعین در حال آماده‌سازی هستند؛ به طوری که یوسف افضلی، دبیر کمیته اسکان و تغذیه ستاد مرکزی اربعین حسینی به فارس می‌گوید: ما پیش‌بینی اعزام ۲۰ هزار نفر را در قالب موکب‌های اربعینی کرده‌ایم و حدود ۵۰۰ موکب فعال برای حضور در اربعین ۱۴۰۰ در حال آماده‌سازی هستند. البته تا زمانی که طرف عراقی رسما مجوز حضور موکب‌های ایرانی در ایام اربعین را صادر نکند، ثبت‌نام از موکب‌ها نیز انجام نخواهد شد. با این وجود، بسیاری از موکب‌ها از ماه‌ها قبل برای خدمت‌رسانی به زائران اربعین در حال آماده‌سازی هستند و قرار است واکسیناسیون موکب‌داران نیز انجام شود. تلاش برای تلفیق موکب‌های ایرانی و عراقی در ایام اربعین وی با بیان اینکه جلسات متعددی در ایران برای آمادگی به منظور حضور در اربعین ۱۴۰۰ با رعایت نکات بهداشتی برگزار می‌شود، می‌افزاید: امیدواریم موکب‌های اربعینی پس از یک سال وقفه بتوانند به خوبی به زائران خدمت‌رسانی کنند. البته برنامه‌هایی نیز به منظور یکی شدن موکب‌های ایرانی و عراقی در خدمت‌رسانی مورد توجه قرار گرفته است و در تلاش هستیم تا برخی از موکب‌های ایرانی با موکب‌های عراقی تلفیق شوند. همانطور که در سال‌های گذشته برخی از موکب‌های دو کشور با هم فعالیت می‌کردند.  افضلی با اشاره به اینکه در صورت تلفیق موکب‌های ایران و عراق خدمات بهتر ارائه می‌شود، می‌گوید: تجربه نبود موکب‌های ایرانی در عراق همزمان با اربعین سال گذشته، اهمیت تلفیق موکب‌ها را بیشتر نمایان کرد. بر همین اساس، در نظر داریم موکب‌ها را تلفیق کرده تا برخی از امکانات در عراق همیشه مستقر باشد و برخی امکانات برای زوار اربعین از ایران به عراق ارسال شود. داره باز اربعین میاد آرزوی حرم دارم... با نوای جواد مقدم با توجه به مذاکرات و همچنین آمادگی ایران برای حضور در حماسه اربعین، به نظر می‌رسد امسال با رعایت نکات بهداشتی اعزام زائران و موکب‌ها انجام شود که البته ایجاد محدودیت‌هایی برای اعزام دور از انتظار نیست. با این وجود، باید منتظر نظر طرف عراقی و همچنین تصمیم متولیان کشورمان برای اعزام زوار و موکب‌ها به عراق در ایام اربعین سال جاری باشیم. به گزارش فارس، در روزهای اخیر استاندار کربلا شرط ورود به کربلا در اربعین را داشتن کارت واکسیناسیون کرونا عنوان کرده بود که این امر هنوز از سوی مسؤولان وزارت کشور یا وزارت بهداشت عراق تأیید نشده است و استاندار به تنهایی نمی‌تواند چنین شرطی را برای حضور زاور داخلی یا خارجی بگذارد. انتهای پیام/",
    "label": "فرهنگ"
  },
  {
    "text": "عنوان: صنایع با انرژی ارزان انگیزه‌ افزایش بهره‌وری ندارند/ پردرآمدها باید هزینه واقعی انرژی را بپردازند\nخلاصه: عضو کمیسیون انرژی مجلس گفت: ما نباید یارانه پنهان گاز نجومی را به صنایع کشور سرازیر کنیم، زیرا تا وقتی قیمت گاز یارانه‌ای باشد، این صنایع انگیزه‌ای برای بهره‌وری نخواهند داشت.\nمتن: هادی بیگی‌نژاد در گفت‌وگو با خبرنگار اقتصادی خبرگزاری فارس با اشاره به اقدام مناسب دولت در اصلاح تعرفه‌های برق و گاز در بخش خانگی بیان کرد: اصلاح تعرفه‌گذاری برق متناسب با نظام IBT یکی از الزامات و پیش‌زمینه‌ها برای اجرای پروژه‌های بهینه‌سازی است. وی افزود: باید نظام تعرفه‌گذاری به صورت پلکانی-افزایشی و البته با پلکان‌های موثر تنظیم شود، دلیلی وجود ندارد که دهک‌های بالای جامعه که غالبا پرمصرف نیز هستند، هزینه برق آنها معادل دهک‌های پایین و کم‌مصرف باشد. عضو کمیسیون انرژی مجلس و عضو کمیسیون تلفیق بودجه 1401 گفت: برای اصلاح تعرفه‌های برق ذیل لایحه بودجه 1401 پیشنهاداتی ثبت کرده‌ایم که بررسی خواهد شد. ضمن اینکه اصلاح قیمت‌ها نباید صرفا به بخش خانگی محدود شود، بلکه باید در صنایع مختلف نیز بسته به شرایط آن صنعت، اصلاح قیمت صورت بگیرد. *اصلاح قیمت برق و گاز باید با پیوست بهینه‌سازی مصرف همراه شود عضو کمیسیون انرژی مجلس گفت: به طور کلی در اصلاح نظام تعرفه‌گذاری باید هدف‌گیری به سمت اقشار پرمصرف و پردرآمد باشند که این افراد هر چند درصد کمی از جامعه را شامل می‌‎شوند، اما رفتار مصرفی آنها چندین برابر الگوی استاندارد مصرف است. وی اظهار داشت: در صنایع نیز باید به گونه‌ای اصلاح قیمت صورت بگیرد که منجر به حرکت صنایع به سمت افزایش بهره‌وری و بهینه‌سازی شود که البته همه این موضوعات نیاز به پیوست‌های مختلف و برنامه‌ریزی دقیق دارد. بیگی‌نژاد گفت: حرف ما این است که با فردی که پرمصرف است، با فردی که مصرف بهینه دارد، نباید با یک مدل رفتاری برخورد شود. فرد کم‌مصرف باید تشویق شود و فرد پرمصرف مورد جریمه قرار گیرد. در صورت اصلاح تعرفه‌ها، فردی که بی‌توجه به بحران‌ها و وضعیت فعلی کشور همچنان دوست دارد با مصرف بالا هزینه زیادی به کشور و مردم تحمیل کند، از جیبش این هزینه را پرداخت خواهد کرد. عضو کمیسیون انرژی مجلس افزود: ما باید از منطق و کار کارشناسی در این حوزه حمایت کنیم. درباره اصلاح تعرفه برق کار کارشناسی انجام شد و مثلا مشخص شد که در صورت اصلاح تعرفه برق صنایع فولاد، هزینه آنها چقدر افزایش خواهد یافت و چه تاثیری در قیمت فولاد خواهد داشت. در نتیجه بر مبنای آن تصمیم‌گیری شد، اما در حوزه اصلاح تعرفه گاز هنوز این کار کارشناسی صورت نگرفته است. *پیشنهاد افزایش تدریجی قیمت گاز صنایع عمده و پتروشیمی‌ها وی تاکید کرد: درباره اصلاح تعرفه گاز پرمصرف‌های بخش خانگی نیز این افزایش قیمت باید مجددا اعمال شود، اما میزان آن باید مورد بررسی قرار بگیرد. همچنین اصلاح تعرفه گاز در صنایع عمده و پتروشیمی‌ها نیز ضروری است و اتفاقا کار کارشناسی آن نیز صورت گرفته است. بیگی‌نژاد گفت: مرکز پژوهش‌های مجلس در گزارشی درباره اصلاح تعرفه گاز صنایع فولاد، پالایشگاه‌ها و پتروشیمی‌ها پیشنهاد داده است که ذیل تبصره 14 لایحه بودجه، قیمت سوخت گاز این واحدها به صورت تدریجی معادل 100 درصد قیمت خوراک پتروشیمی شود. عضو کمیسیون انرژی مجلس گفت: دو سناریو در این گزارش تعریف شده است که در سناریو اول پیشنهاد قیمت‌گذاری سوخت گاز این واحدها معادل 85 درصد قیمت خوراک پتروشیمی و در سناریو دوم پیشنهاد قیمت‌گذاری سوخت گاز معادل 60 درصد قیمت خوراک پتروشیمی داده شده است. وی تاکید کرد: البته ذیل این دو سناریو در نهایت قیمت سوخت این واحدها به 100 درصد قیمت خوراک پتروشیمی می‌رسد، اما به صورت تدریجی و در یک بازه دو ساله. در جلسات کمیسیون تلفیق نیز ما این پیشنهاد را مطرح کرده و بعد از شنیدن نظرات دولت و نمایندگان به جمع‌بندی خواهیم رسید. * تا وقتی قیمت گاز اصلاح نشود، صنایع انگیزه‌ای برای بهره‌وری ندارند بیگی‌نژاد گفت: اینکه ما نباید یارانه پنهان گاز در به صنایع سرازیر کنیم، حرف درستی است، زیرا تا وقتی قیمت گاز یارانه‌ای باشد، این صنایع انگیزه‌ای برای بهره‌وری نخواهند داشت، اما ضروری است ما حرف دولت را نیز بشنویم. عضو کمیسیون انرژی مجلس گفت: مثلا درباره ثابت ماندن قیمت گاز صنایع سیمان (معادل 10 درصد قیمت خوراک پتروشیمی) شاید استدلال دولت این باشد که ما گاز را ارزان به صنایع سیمان بدهیم تا سیمان مورد نیاز طرح جهش مسکن را نیز ارزان خریداری کنیم. شاید این استدلال درست یا غلط باشد،ولی باید مورد بررسی دقیق و کار کارشناسی قرار گیرد. وی در پایان اظهار داشت: به نظرم نمی‌توان درباره تصمیم احتمالی کمیسیون تلفیق نسبت به اصلاح قیمت سوخت گاز از الان قضاوت جزئی و دقیق کرد. آنچه مسلم بوده این است که قیمت‌ها افزایش پیدا خواهد کرد، اما درباره درصد افزایش آن باید طرفین استدلال‌های خود را ذکر کنند. انتهای پیام/ب",
    "label": "اقتصادی"
  },
  {
    "text": "عنوان: شب درخشان برای عبادی‌پور در پلاس‌ لیگا ثبت شد\nخلاصه: تیم اسکرا بلچاتوف در هفته بیست و سوم رقابت های پلاس لیگا با درخشش میلاد عبادی‌پور ستاره ملی‌پوش ایرانی‌اش موفق به شکست اشلِپسک سووالکی شد.\nمتن: به گزارش خبرگزاری فارس، اسکرا بلچاتوف در این رقابت والیبال با نتیجه سه بر یک حریف خود را شکست داد تا با ۳۹ امتیاز در رتبه ششم جدول پلاس لیگا قرار بگیرد. اشلِپسک سوالکی در ست نخست این مسابقه ۲۵ بر ۲۳ به پیروزی رسید اما در ست‌های دوم تا چهارم، به ترتیب با امتیازهای ۲۵ بر ۲۲، ۲۵ بر ۲۲ و ۲۶ بر ۲۴ مغلوب اسکرا شد. بارتوش فیلیپیاک و میلاد عبادی‌پور در این مسابقه ۱۵ پوئن به دست آوردند که امتیازهای میلاد، شامل ۱۳ حمله و دو دفاع بود. عنوان امتیازآورترین بازیکن این مسابقه، به تیلور ساندر از اسکرا رسید که ۱۷ پوئن کسب کرد. انتهای پیام/",
    "label": "ورزشی"
  },
  {
    "text": "عنوان: بهبود روابط ایران و پاکستان با توافق ایران و چین/ همگرایی بنادر چابهار و گوادر\nخلاصه: یک پایگاه خبری پاکستانی طی یادداشتی با اشاره به مزیت‌های توافق ایران و چین برای پاکستان نوشت: یکی از جنبه‌های این توافق، همکاری دوجانبه و منطقه‌ای بهتر با همه کشورهای همسایه است که به صورت خودکار بر این نکته تاکید می‌کند که بندر گوادر و چابهار هیچ گونه رقابتی نخواهند داشت.\nمتن: به گزارش گروه اقتصاد بین‌الملل خبرگزاری فارس، پایگاه خبری اکسپرس تریبیون طی یادداشتی نوشت؛ سال گذشته، پیش نویس 18 صفحه‌ای توافق نامه میان ایران و چین که به دست نیویورک تایمز افتاد، سبب شد تا در جهان غرق شده در کووید 19، سر و صدای زیادی به پا شود. اما هرچه زمان می‌گذشت، سکوت آشکار طرف چینی سبب شد تا بسیاری به این باور برسند که این توافق چیزی بیش از یک سر و صدا نیست و هیچ مفادی از سوی ایرانی‌ها وجود ندارد. با این حال، هنگامی که وانگ یی، وزیر خارجه چین و جواد ظریف، همتای ایرانی اش در 27 مارس (7 فروردین 1400) طی مراسمی در تهران این سند را امضا کردند، آنچه یک «ایده خیالی لقب» گرفته بود، محقق شد.(جزئیات بیشتر) به گفته کارشناسان، این توافق‌نامه شامل سرمایه‌گذاری چین در بخش های ارتباطات راه دور (5G)، زیرساخت‌ها، بانکداری، منطقه آزاد تجاری به همراه توسعه همکاری‌های نظامی است. در مقابل، چین نیز به منبع ایمن و پایدار تامین نیازهای روزافزون نفتی خود دست خواهد یافت و از آن بهره خواهد برد. ارحما صدیق، عضو موسسه مطالعات استراتژیک اسلام آباد در این یادداشت نوشته است: نیازی به گفتن نیست که طرح ابتکاری چند میلیارد دلاری راه ابریشم جدید یا همان «یک کمربند- یک جاده» (BRI) به اقتصاد آسیب دیده ایران کمک خواهد کرد و در عین حال جای پای محکمی برای پکن در غرب آسیا فراهم می‌کند. به نوشته این گزارش، طبیعتا در حالی که تمامی جهان به این توافق چشم دوخته‌اند، هیچ کس به اندازه پاکستان همسایه هر دو کشور ایران و چین از این موضوع خوشحال نیست. * امنیت مرزی، نیاز هر سه کشور توافق ایران و چین برای پاکستان منافع زیادی دارد. نخست؛ این توافق، مسیر را برای افزایش امنیت مرزی همواره می‌کند؛ موضوعی در سال‌های اخیر چالش جدی میان تهران و اسلام آباد بوده است؛ علی رغم مطرح شدن مداوم موضوعات مربوط به امنیت مرزی از سوی هر دو طرف در طریق کمیسیون مشترک مرزی و تشکیل نیروی واکنش سریع برای مقابله با شبه نظامیان، هنوز موضوعات حل نشده‌ای نظیر قاچاق انسان و مواد مخدر وجود دارد. برای چین ، افزایش امنیت میان ایران و پاکستان یک ضرورت برای اجرای موفقیت آمیز کریدور اقتصادی چین و پاکستان، سی پِک(CPEC)  است که بخشی از پروژه یک کمربند- یک جاده است. * حل مشکلات انرژی پاکستان از طریق ایران ثانیا، ورود رسمی ایران به پروژه یک کمربند- یک جاده در کاهش مشکلات انرژی پاکستان بسیار حیاتی  خواهد بود. از گذشته، ظرفیت صادرات 3 هزار مگاوات برق ایران به پاکستان با نرخ پایین وجود داشت. بر همین اساس، تکمیل خط لوله انتقال گاز ایران به پاکستان (IP) می‌تواند تسریع شود. دفتر خط لوله نفت چین (CPPB) در سال 2016 نسبت به کمک به تکمیل بخش توسعه نیافته خط لوله آی پی از گوادر تا مرز ایران ابراز تمایل کرد. بعلاوه، همراستا با اجرای کریدور اقتصادی چین و پاکستان، طرح های خط لوله انتقال گاز مایع (ال ان جی) ایران به چین از خاک پاکستان نیز وجود دارد. تحقق این پروژه، منافع متعددی برای هر سه کشور به دنبال دارد. * توسعه روابط تجاری با ایران منفعت دیگری که توافق ایران و چین برای پاکستان دارد و اسلام آباد به شدت به آن نیازمند است، توسعه روابط تجاری میان ایران و پاکستان است که می تواند به 5 میلیارد دلار برسد. بعلاوه، پاکستان می‌تواند از یک مولفه مهم دیگر توافق 25 ساله ایران و چین، منتفع شود و آن اشتراک اطلاعات میان تهران و پکن است. * همگرایی بنادر چابهار و گوادر سوال مهمی که ممکن است برای بسیاری ایجاد شود این است که آیا اهمیت بندر گوادر در طرح یک کمربند یک جاده کاهش می‌یابد؟ پاسخ این سوال آسان است؛ «خیر». نه از اهمیت گوادر کاسته می شود و نه این بدان معناست که اهمیت چابهار را نفی کنیم. در حقیقت، هر دو بندر بدون تردید مکمل یکدیگر هستند و با یادداشت تفاهمی که به امضا مقامات دو کشور مبنی بر خواهرخواندگی آنها رسیده است، به نظر می‌رسد که اکنون بیش از هر زمان دیگری همگرایی خواهند داشت. به علاوه، یکی از جنبه‌های توافق ایران و چین، همکاری‌های دوجانبه و منطقه‌ای بهتر با همه کشورهای همسایه است که به صورت خودکار بر این نکته تاکید می‌کند که گوادر و چابهار هیچ گونه رقابتی نخواهند داشت. بدون تردید، توافق ایران و چین، اتحادی است که نتایج بزرگی در پی خواهد داشت. به همان اندازه، ماندگاری رابطه میان ایران، چین و پاکستان نوید بخش موفقیت کل منطقه است. سوال نهایی همچنان باقی است که آیا پاکستان از فرصت‌هایی که به دست می‌آورد، به موقع استفاده خواهد کرد؟ انتهای پیام/ب",
    "label": "اقتصادی"
  },
  {
    "text": "عنوان: لیگ برتر والیبال| طلوع کیان: چرا فدراسیون برای مطالبات ما هیچ مسابقه‌ای را متوقف نمی‌کند؟\nخلاصه: سرمربی تیم والیبال خاتم اردکان گفت: چرا فدراسیون برای مطالبات ما هیچ مسابقه ای را متوقف با لغو نکرده است؟\nمتن: به گزارش خبرنگار ورزشی خبرگزاری فارس، علیرضا طلوع کیان پس از شکست 3 بر صفر تیم والیبال خاتم اردکان مقابل فولاد سیرجان در هفته بیست و دوم رقابت های لیگ برتر باشگاه های کشور اظهار داشت: بازی از نظر فنی نکته خاصی نداشت. ست نخست را با کمترین اختلاف واگذار کردیم که البته امتیاز آخر فکر می کنم با اشتباه داوری به حریف رسید. وی ادامه داد: دوست نداشتم درمورد داوری صحبت کنم، اما بعد از ست اول هم همه دیدند که چه اتفاقات عجیبی رخ داد. بازی شروع شده بود و بعد هم اعلام کردند که بازی باید متوقف شود. با این شرایط تیم ما بهم ریخت. اگر قانونی وجود دارد و  ابلاغی هست در شروع بازی باید اجرا می شد. سرمربی تیم والیبال خاتم اردکان گفت: حدود یک ساعت صبر کردیم و به ما اعلام شد که برای مطالبات یک مربی این اتفاق رخ داده است. سوال من این است که چرا فدراسیون برای مطالبات ما چنین کاری نمی کند و من بعد از 5 سال باید مطالباتم را از یک باشگاه بگیرم؟ طلوع کیان با بیان اینکه حق هر مربی و بازیکنی است که مطالبات خود را بگیرد، افزود: چطور فدراسیون برای طلوع کیان تا حالا چنین کاری نکرده است؟ کجای آیین نامه سازمان لیگ نوشته شده که یک بازی باید متوقف شود، چون پول یکی از مربیان پرداخت نشده است؟ من خودم از تیم های مختلف طلب دارم، اما این مدل رفتارها خارج از قانون است. انتهای پیام/",
    "label": "ورزشی"
  },
  {
    "text": "عنوان: چرا امروز بیت کوین و ارزهای مجازی مثبت شدند؟\nخلاصه: نرخ ارزهای مجازی در معاملات امروز بازار حدود 10 درصد رشد کرد و باید دید که چرا این اتفاق افتاد.\nمتن: به گزارش خبرنگار گروه اقتصاد بین‌الملل خبرگزاری فارس به نقل از اسپوتنیک، در معاملات امروز بازار جهانی ارزهای مجازی شاهد رشد 10 درصدی بازار بودیم، به گونه‌ای که بیت کوین حدود 11 درصد مثبت شد و دیگر ارزهای مجازی هم رشد خوبی را تجربه کردند. دلیل این رشد توئیت ایلان ماسک، بنیانگذار دو شرکت تسلا و اسپیس ایکس بود. وی شب گذشته در توئیتر نوشت: زمانی که مشخص شود استخراج‌کنندگان بیت کوین به سمت استفاده از انرژی‌های پاک روی آورده‌اند، تسلا معاملات خود به بیت کوین را از سر می‌گیرد. بنا به گزارش کوین دسک، بیت کوین در معاملات ساعات گذشته و پس از انتشار این توئیت 11 درصد رشد کرده و از مرز 39 هزار دلار عبور کرده است. این نخستین بار نیست که این میلیاردر آمریکایی با چنین اظهاراتی باعث نوسانات سنگین در بازار ارزهای مجازی می‌شود. در ماه ژانویه هم همین ایلان ماسک اعلام کرد که تسلا 1.5 میلیارد دلار بیت کوین خریده و باعث شد تا شاهد رشد سنگین قیمت بیت کوین باشیم. در ماه می هم ماسک گفت که فروش خودروهای تسلا به بیت کوین را متوقف کرده و این مسئله باعث شد تا بیت کوین بیش از 15 درصد منفی شود. یکی دیگر از اتفاقاتی که در بازار بیت کوین و به طور کلی ارزهای مجازی از سوی تسلا اثر گذاشت، این انتشار شایعات مربوط به فروش بیت‌کوین‌های شرکت تسلا بود که بازار را منفی کرد. انتهای پیام/ب",
    "label": "اقتصادی"
  },
  {
    "text": "عنوان: پرده‌خوانی و نورافشانی اراضی عباس‌آباد در شب و روز میلاد امام رضا (ع)\nخلاصه: منطقه فرهنگی و گردشگری عباس‌آباد در شب میلاد امام رضا (ع) مراسم ویژه نورافشانی، برگزاری پرده خوانی و اجرای قطعه «دریا» به خوانندگی علیرضا افتخاری را برگزار می‌کند.\nمتن: به گزارش خبرگزاری فارس به نقل از اداره ارتباطات و امور بین‌الملل عباس‌آباد، مراسم ویژه پرده خوانی حدیث سلسله‌الذهب توسط مرشد ابوالفضل ورمزیار و مرشد محمدرضا معجونی امشب و همزمان با شب میلاد امام رضا(ع) در بوستان آب و آتش و گذر فرهنگ از ساعت 19:30 تا 21 برگزار می‌شود. در شب میلاد امام رضا (ع) دو نقطه بوستان آب و آتش و دریاچه هنر نورافشانی می‌شود. همچنین اجرای قطعه «دریا» با شعر عبدالجبار کاکایی و صدای علیرضا افتخاری که به همت منطقه فرهنگی و گردشگری عباس‌آباد تولید شده در شب میلاد امام رضا (ع) در فضای مجازی و شبکه‌های تلویزیونی صدا و سیما برای نخستین بار پخش خواهد شد. انتهای پیام/",
    "label": "تفریح و نشاط"
  },
  {
    "text": "عنوان: اینستاگرام با خانواده‌های ایرانی چه کرد؟/ از تغییر در سبک زندگی تا دگرگونی نگرش‌ها\nخلاصه: اینستاگرام طی سال‌های اخیر عناوین شغلی جدیدی را خلق کرده و ما روزانه شاهد فعالیت اقتصادی افرادی هستیم که در پیج‌هایی با تعداد فالوئر بالا با عنوان بلاگر یا اینفلونسر کسب درآمد می‌کنند، اما سؤال اصلی اینجاست که این شبکه اجتماعی با تصاویر پرزرق و برق و ویدیوهای لاکچری درون خود چه بر سر خانواده‌های ایرانی آورده است؟\nمتن: خبرگزاری فارس - سعیده اسدیان: بسیاری از ما در طول شبانه روز با شبکه های اجتماعی مختلفی همچون اینستاگرم، تلگرام، واتس اپ و... سر و کار داریم و از همین طریق هم حجم زیادی از اطلاعات صوتی و تصویری و محتواهای اجتماعی را دریافت می کنیم. در این میان اینستاگرام بیش از سایر شبکه های اجتماعی مورد استقبال قرار گرفته و در سال های اخیر به منبع مشترکی برای دریافت اخبار و اطلاعات و یا اشتراک گذاری محتواهای مختلف تبدیل شده است. بسیاری از مشاغل مسیر خود را به سمت این شبکه اجتماعی کج کرده اند و بخشی از فعالیت خود را در اینستاگرام ادامه داده اند،‌ این شبکه اجتماعی پرقدرت طی سال های اخیر عناوین شغلی جدیدی را خلق کرده و ما روزانه شاهد فعالیت اقتصادی افرادی هستیم که در پیج هایی با تعداد فالوور بالا با عنوان بلاگر یا اینفلوئنسر کسب درآمد می کنند.  برخی از این افراد خود را بلاگر سفر، زیبایی، طراحی داخلی و یا مد و لباس معرفی می کنند و عده ای هم برچسب بلاگر اجتماعی به خود زده اند، گروهی از این افراد با به اشتراک گذاشتن ویدیوهایی از غذاخوردن خود در رستوران های مختلف عنوان فودبلاگری به خود داده اند و برخی هم با به اشتراک گذاشتن لحظه به لحظه زندگی شخصی شان توانسته اند افراد کنجکاو را پای صفحه خود بنشانند، حتی به این قیمت که از بچه های خود در مسیر این کسب درآمد استفاده کنند. اما سوال اصلی اینجاست که این شبکه اجتماعی با تصاویر پر زرق و برق و ویدیوهای لاکچری درون خود چه بر سر خانواده های ایرانی آورده است؟ احساس می کنم بدترین همسر و مادر دنیا هستم! آیدا یکی از خانم های جوانی است که به گفته خودش روزانه 8 تا 10 ساعت از زمان خود را در اینستاگرام می گذراند، وقتی از او در مورد تأثیر اینستاگرام بر زندگی شخصی اش سؤال می کنم، می گوید: «چند سالی است که به شدت کمال گرا شده ام، از چهره خودم، از اندامم، از نحوه شوهرداری و بچه داری و خانه داری ام بدم آمده و احساس می کنم زشت ترین، بی اعصاب ترین، بی سلیقه ترین و بدترین زن، همسر و مادر دنیا من هستم.  نکته منفی که بیشتر آزارم می دهد این است که از تمام وسایل خانه مان بدم آمده و دلم می خواهد همه را دور بریزم و از نو همه چیز بخرم، طی یک سال گذشته همه حقوقم را بابت خرید لوازم آرایش هایی داده ام که بیوتی بلاگرها تبلیغ می کنند و آخر هم خیلی از آنها را بدون استفاده و به دلیل گذشتن تاریخ مصرفش دور ریخته ام.» از همسرم انتظار دارم که در مناسبت های مختلف سورپرایزم کند مریم هم مادر یک دختر 2ساله است که تأثیرات اینستاگرام بر زندگی شخصی اش را اینگونه بیان می کند: «وابستگی بیش از حد، عقب افتادن از کارهای خانه، احساس نارضایتی از ظاهرم، گیر دادن های بی دلیل به همسرم که چرا ما مثل این همه آدمی که مدام در سفر و خوش گذرانی هستند، نیستیم نتیجه استفاده مدام من از اینستاگرام است. مدام بلاگرهایی را دنبال می کنم که تا همین پارسال وضع خانه و زندگی شان خیلی پایین تر از عادی بود ولی الان آنقدر پیشرفت کرده اند که من باید حسرت وضع مالی شان را بخورم،‌ با خودم می گویم چرا من نمی توانم؟ یا مثلاً از همسرم انتظار دارم که در مناسبت های مختلف سورپرایزم کند، می دانم این کارها را بلد نیست اما وقتی در اینستاگرام ویدیوها را می بینم دلم می خواهد من هم حس آن خانم را تجربه کنم.»  احساس کمبود می کنم فاطمه دختر 28ساله مجردی است که می گوید با دیدن تصاویر اینستاگرام احساس کمبود می کند: «چون کسی در زندگی ام نیست وقتی عکس دوستانم را پارتنرهایشان را می بینم حسرت می خورم که چرا من کسی را ندارم. فکر می کنم اگر در این فضا نباشم راحت تر با تنهایی ام کنار می آیم، شاید واقعاً مشکل از من است که نمی توانم زیبایی های زندگی ام را ببینم.» تپش قلب و تنگی نفس ارمغان اخبار منفی اینستاگرام بود محمدرضا از طرفداران پر و پاقرص اینستاگرام بوده اما مدتی است که به قول خودش آن را دی اکتیو کرده است، او می گوید: «من خیلی پیج های خبری را دنبال می کردم، مدام در حال خواندن خبرهای بد بودم و حال روحی ام خراب شده بود. اینستاگرام و خبرهای داخل آن باعث شده بود از شدت استرس مدام تپش قلب و تنگی نفس داشته باشم، یک روز به خودم آمدم و همه این پیج های خبری را آنفالو کردم اما باید قبول کنیم که اینستاگرام اعتیادآور است و من هم مدتی است که در حال ترک آن هستم و خداروشکر الان حال روحی بهتری دارم.»  دوست دارم عمل زیبایی انجام دهم مبینا دختر 18 ساله ای است که سه سال از حضورش در اینستاگرام می گذرد، او می گوید: «به شدت از طرز لباس پوشیدنم و ظاهرم بدم آمده و دوست دارم عمل زیبایی انجام دهم اما پول ندارم،‌ فیلترهای اینستا آنقدر صورت آدم را صاف و زیبا می کند که وقتی بدون آن ها از خودم عکس می اندازم حسمی کنم زشتم، صورتم چروک دارد و مدام خودم را با عکس فیلتردارم مقایسه می کنم. از طرف دیگر هم که اینستا پر شده از عکس گل و کادو و مهمانی، حس مس کنم از بقیه عقب مانده ام و همین هم باعث می شود حس کمبود به سراغم بیاید.»  اینستاگرام اعتقادات همسرم را سست کرد حامد دو سال است که از همسرش جدا شده، تا اسم اینستاگرام را می شنود می گوید: «خدا لعنت کند باعث و بانی راه اندازی این برنامه ها را، شاید خنده دار باشد اگر بگویم اینستاگرام زندگی ام را از هم پاشید، هر زمان که به خانه می آمدم همسرم سرش در گوشی بود و وقتی هم اعتراض می کردم می گفت برای به روز بودن نباید از اینجا (اینستاگرام) غافل شد.  واقعاً کلافه کننده بود با کسی زندگی کنم که حتی در ماشین هم سرش در گوشی بود و طوری رفتار می کرد که انگار اصلاً نفر دومی وجود ندارد، مدام زندگی مان را با آدم های مجازی مقایسه می کرد و همین باعث شد تا من احساس بی فایده بودن و ناکافی بودن داشته باشم. تیر خلاص هم وقتی بود که به مرور عکس هایی با حجاب نامناسب را در صفحه اش منتشر می کرد،‌ وقتی هم معترض می شدم انگ اُمُل بودن را به من می زد.» مقایسه حقوقم با درآمد بلاگرها دیوانه ام می کند عماد در یک شرکت کوچک کار می کند و ماهیانه 4 میلیون تومان درآمد دارد اما می گوید: «وقتی درآمدم را با درآمد ماهیانه بلاگرها که می گویند بالای یک میلیارد است مقایسه می کنم دلم می خواهد بمیرم، اینکه اینقدر بلاگرها در ایران زندگی هایشان زیر و رو می شود باعث شده تا ما فکر کنیم خیلی چیزها را نداریم. مدام تبلیغ و همه چیز رایگان، در این شرایط کرونایی بلاگرها بهترین امکانات را دارند و شاید رایگان و نصف قیمت سفر می روند آنوقت ما یا صبح تا شب سرکار هستیم یا آخر هفته ها کنج خانه زندگی آنها را تماشا می کنیم.» ترجیح می دهم بیشتر بنویسم و بخوانم البته در این میان افرادی هم بودند که به خوبی های اینستاگرام اشاره کردند، مثلاً سپیده می گوید: «من تلاش کردم صفحات خوبی را دنبال کنم که چیزی به من اضافه کند، ضمن اینکه این شبکه اجتماعی خریدکردن آن هم در شرایط کرونا را برایم آسان تر کرده اما به طور کلی گوش کردم و حرف زدن برایم سخت تر شده و ترجیح می دهم بیشتر بنویسم و بخوانم.»  از تغییر در سبک زندگی تا نگرش های سیاسی و مذهبی با اینستاگرام ایران جزو 8 کشور فعال در فضای اینستاگرام است و بر اساس مطالعات انجام شده، زنان و دختران حدود 70 درصد از مخاطبان این شبکه اجتماعی را تشکیل می دهند، بپذیریم یا نه این شبکه اجتماعی طی سال های اخیر تغییرات زیادی را در سبک غذا خوردن، خودآرایی، پوشش، محیط زندگی خانوادگی، تفریحات، نگرش های سیاسی، اجتماعی و حتی مذهبی ایجاد کرده و با قدرت و سرعت به دنبال نفوذ هرچه بیشتر بر فرهنگ ایرانی و اسلامی ما به ویژه در میان زنان است. در دوره ای که اینستاگرام ملاک و معیار همه چیز شده چندان دور از ذهن نیست که بگوییم بسیاری از طلاق ها هم ریشه در استفاده از این شبکه اجتماعی دارد، مهمان ناخوانده ای که اگر حواس مان نباشد نحوه تفکر، زمان و قدرت تصمیم گیری مان را مختل و کنترل زندگی مان را به دست می گیرد. انتهای پیام/",
    "label": "تفریح و نشاط"
  },
  {
    "text": "عنوان: نماز‌ عید فطر مساجد تهران در فضای باز برگزار می‌شود\nخلاصه: معاون فرهنگی و اجتماعی مرکز رسیدگی به امور مساجد استان تهران گفت: باتوجه به اینکه شهر تهران در رنگ‌بندی کرونایی نارنجی و قرمز است، امسال براساس مصوبه ستاد مقابله با کرونا، نماز عید سعید فطر در فضای باز برگزار خواهد شد.\nمتن: حجت‌الاسلام حجت‌الله ذاکر معاون فرهنگی و اجتماعی مرکز رسیدگی به امور مساجد استان تهران در گفت‌وگو با خبرنگار حوزه مسجد و هیأت خبرگزاری فارس با اشاره به برگزاری نماز عید سعید فطر در کشور با توجه به شرایط کرونایی اظهار داشت: براساس مصوبه ستاد ملی مقابله با کرونا، نماز عید سعید فطر با رعایت دقیق دستورالعمل‌های بهداشتی در شهر‌های قرمز و نارنجی در فضای باز و در شهر‌های زرد و آبی براساس طرح مدیریت هوشمند در مصلی‌ها و مساجد برگزار می‌شود. وی افزود: امسال باتوجه به اینکه استان تهران در وضعیت نارنجی و قرمز کرونایی قرار گرفته است، نماز عید سعید فطر در فضای باز برگزار خواهد شد. مردم شریف و مؤمن برای شرکت در نماز عید سعید فطر حتماً ماسک و وسایل شخصی مورد نیاز همچون سجاده، مهر، تسبیح و ... به همراه داشته و همچنین در رعایت فاصله‌گذاری اجتماعی با خادمین خود همکاری کنند. ذاکر گفت: مساجد استان تهران امسال نماز عید را باهماهنگی راهنمایی و رانندگی در فضای باز مساجد، در محوطه باز هم‌جوار، حاشیه خیابان‌ها، حیاط  مدارس اطراف و بقاع متبرکه و ... برگزار خواهند کرد. این برنامه معمولاً در استان تهران از ساعت ۸ صبح برگزار می‌شود. معاون فرهنگی و اجتماعی مرکز رسیدگی به امور مساجد استان تهران خاطر نشان کرد: با هماهنگی کمیته امداد امام خمینی (ره)، مراکز نیکوکاری و مؤسسات خیریه مساجد برای جمع‌آوری زکات فطریه و توزیع بین نیازمندان اقدام خواهند کرد. انتهای پیام/",
    "label": "فرهنگ"
  },
  {
    "text": "عنوان: رمان‌هایی که ناشران با رد کردنشان، لگد به بخت خود زدند\nخلاصه: نویسندگانی بودند که سال‌ها با پاسخ منفی انتشارات برای چاپ اثرشان مواجه شدند اما با تلاش و اعتماد به اثرشان، در نهایت کتاب خود را چاپ کردند و اثری را رقم زدند که علی‌رغم رد شدن از سوی ده‌ها ناشر، از پرفروش‌ترین کتب جهان شدند.\nمتن: خبرگزاری فارس ـ گروه کتاب و ادبیات ـ علیرضا سپهوند: کتابخوانی ورزش مغز است و تحقیقات نشان داده که رسانه‌های صوتی تصویری به هیچ عنوان نمی‌توانند جای کارکرد مطالعه کتاب را بگیرند. کسب دانش و افزودن اطلاعات مهم‌ترین غایت کتابخوانی است و تفنن و کنجکاوی و رفع استرس و افکار منفی و گذران بهینه اوقات در مراتب بعدی‌این مهم قرار می‌گیرند. مطالعات نشان داده کتابخوانی باعث تحریک ذهنی شده و از زوال عقل پیشگیری می‌کند. مغز انسان همچون یک عضله به ورزش نیازمند است و ورزش مهم‌ترین عضو بدن انسان همانا کتابخوانی است. بد نیست بدانیم همینکه ما در قفسه کتابهایمان دست می‌بریم و کتابی معروف را برای مطالعه انتخاب می‌کنیم،‌این امر برآمده از فرآیندی طولانی و سخت بوده تا کتابی به‌این مرحله برسد. بسیاری از نویسندگان مشهور جهان سال‌ها زحمت کشیده و برای رساندن اثر ادبی خود به دست من و شما از هیچ کوشش و زحمتی برای معرفی اثر خود دریغ نکرده‌اند و با پشتکار توانسته‌اند خود و اثر خود را جاودانه کنند. در‌این بین برخی نویسندگان به محض اتمام کتاب، آن را به اولین ناشر که ارائه داده‌اند با استقبال مواجه شده و بلافاصله در خط چاپ و نشر قرار گرفته است و موارد بسیاری نیز بوده‌اند که علی رغم استقبال ناشر، توفیق چندانی حاصل نکرده‌اند. برعکس نویسندگانی بوده و هستند که سال‌ها از ‌این ناشر به ناشر دیگر اثر خود را ارائه داده و هربار با پاسخ منفی انتشارات برای چاپ اثرشان مواجه شده‌اند. اما نکته‌ای که‌اینجا از اهمیت بالایی برخودار است ‌این که اولا آن خالقین آثار به شدت پشتکار و اعتماد به کتاب خود داشته‌اند و بعد از ماهها و سال‌ها نه شنیدن از ناشران، بالاخره توانسته‌اند اثر خود را منتشر کنند و جالب تر ‌اینکه آثارشان در سطحی باورنکردنی به موفقیت رسیده است. حالا در ‌این گزارش به چند رمان مشهور جهان می‌پردازیم که در ابتدا با همین مشکلات مواجه شدند اما نویسندگانشان به اثر خود ‌ایمان داشتند و از هیچ تلاشی فروگذار نکردند. آثاری که ابتدا از سوی ده‌ها ناشر رد شد اما به ناگاه سر از پرفروش‌ترین و پرتیراژترین کُتُب جهان درآوردند که در ادامه به چند مورد مهم از آنها می‌پردازیم: «بر باد رفته» به قلم «مارگارت میچل»  بیش از ۳۸ ناشر، رمان دست نویس‌ ۱۰۰۰ صفحه‌ای «مارگارت میچل» را برای چاپ نپذیرفتند تا‌ اینکه بالاخره در سال ۱۹۳۶ ناشری به واسطه دوستی و آشنایی با شوهرش، ‌این کتاب را چاپ و منتشر کرد. تنها به فاصله ۶ ماه از چاپ رمان «بر باد رفته»، بیش از ۱ میلیون نسخه از آن به فروش رسید. بعدها «مارگارت میچل» به خاطر‌این کتاب جایزه «پولیتزر» را دریافت کرد تا فعل خواستن توانستن است را صرف کرده باشد.  این رمان عاشقانه بی‌نظیر که شاهکار مارگارت میچل است اولین و آخرین رمان اوست که برای همیشه از محبوب‌ترین کتاب‌های تمام دنیاست. تا امروز بیش از ۳۰ میلیون نسخه از‌این رمان جذاب به چاپ رسیده و بارها تجدید چاپ شده است.  خلاصه داستان «بربادرفته» درباره‌ دختری به نام اسکارلت اوهارا است. دختری با ظاهر جذاب و مغرور و بی‌پروا از ارتباط با اطرافیان که برای رسیدن به خواسته‌های خودش هیچ مرزی ندارد، زندگی و عشقش به جنگ پیوند می‌خورد. پدرش یک زمین دار متمول جنوبی است. وقتی او خبر نامزدی اشلی پسر یکی از زمین داران همسایه‌ با دختری ساده و بی‌آلایش به نام ملانی را می‌شنود، حسادت زنانه‌اش تحریک می‌شود و به اشلی ابراز علاقه می‌کند. او فکر می‌کند با داشتن اشلی می‌تواند به واقعیت زندگی برسد و برای رسیدن به او از هیچ کاری ابایی ندارد و ...  نقطه‌ قوت داستان، ماجرای عشق اسکارلت به اشلی است که خیلی زود آغاز می‌شود. همین، قلابی قوی به ذهن خواننده می‌اندازد و او را دنبال خود می‌کشاند. جنگ به‌عنوان بستر داستان، به ماجرای عشق اسکارلت و زندگی او کشیده می‌شود. مشکلات بعدی از جمله فقر، آتش‌سوزی، مرگ، فساد و مشکلات روحی انسان‌ها در اثر تبعات جنگ در روند داستان پدیدار می‌شوند. نویسنده روی عناصر داستان کاملا مسلط بوده و ‌این موضوع در کابوس‌های اسکارلت در طول داستان مکرر دیده می‌شود و در پایان پرده از آن راز برداشته می‌شود. خدمتکار اثر «کاترین استاکت»  دست‌نویس رمان خدمتکار که توسط بیش از ۶۰ ناشر و آژانس ادبی رد شد! اما یک ناشر کوچک پذیرفت کتاب را چاپ کند و پس از سه هفته به عنوان پرفروش‌ترین کتاب شناخته شد.  «خدمتکار» نام رمانی است که کاترین استاکت، نویسنده آمریکایی نوشته و در سال ۲۰۰۹ منتشر شد.‌ این اثر اولین رمان «کاترین استاکت» است که نوشتن آن ۵ سال طول کشید و ۶۰ ناشر آن را برای چاپ نپذیرفتند تا ‌اینکه سرانجام در سال ۲۰۰۹ منتشر شد. «خدمتکار» در بیش از ۳۵ کشور منتشر شده و تا آگوست ۲۰۱۱، پنج میلیون نسخه از آن فروخته شد.‌این رمان بیش از ۱۰۰ هفته در لیست پرفروش‌ترین کتاب‌های نیویورک تایمز بوده‌ است.  خلاصه داستان ماجرای «خدمتکار» در جکسون، می‌سی‌سی‌پی ۱۹۶۴-۱۹۶۲ روی می‌دهد. تغییر و تحول در هر جامعه‌ای، داستان‌های گوناگونی خلق می‌کند و «خدمتکار» روایت‌گر یکی از همین تغییرهاست. رمان در میانه قرن بیستم میلادی می‌گذرد، دهه شصت به اواخر خود نزدیک می‌شود و زندگی‌های گوناگونی در‌این فاصله، درهم گره خورده‌اند. آمریکا تغییر می‌کند و ‌این تغییرات بیشتر اجتماعی هستند. جنگ ویتنام به روزهای سیاه خود نزدیک می‌شود، جنبش سیاه‌پوستان به شدت سر برآورده، فاصله بین نسل‌ها گسترش یافته و جامعه در حد و مرز انفجار قرار گرفته ‌است. در‌این میان، در ایالت می‌سی‌سی‌پی که از ‌ایالت‌های جنوبی و به شدت نژادپرست است، زندگی رنگین‌پوستان و سفیدپوستان درهم تنیده شده ‌است. روایت کتاب در جامعه طبقه متوسط و ثروتمند سفیدپوست می‌گذرد، در کنار خدمتکارهای رنگین‌پوست و خانواده‌های آنان. رمان ساختار روایتی تکه‌تکه‌ای دارد. چند شخصیت کلیدی، هرکدام فصل‌هایی را برای ما روایت می‌کنند و ‌این روایت‌ها، در کنار اخبار و گزارش‌هایی که جابه‌جا درون رمان جای گرفته، به خواننده‌ این اجازه را می‌دهد تا خود تصمیم بگیرد که در روایت داستان چه می‌گذرد. آدم‌ها می‌آیند و می‌روند، مکان‌ها عوض می‌شوند و از یک ماجرا، تفسیرهای کاملاً متفاوتی عرضه می‌شود اما ساختار کلی داستانی یکی است، خدمتکارها و روزگار آن‌ها. ارباب مگس‌ها به قلم «ویلیام گلدینگ»  کتاب ویلیام گلدینگ با مخالفت ۲۱ ناشر رو‌به‌رو شد اما پس از چاپ موفق شد برنده جایزه نوبل شود. در ابتدا تنها ۳۰۰۰ نسخه از آن به فروش رفت اما دو سال بعد یعنی در سال ۱۹۵۶ به یکی از پرفروش‌ترین کتاب‌ها بدل شد و مجله تایم از آن به عنوان یکی از ۱۰۰ کتاب موفق جهان نام برد.  «سالار مگس‌ها» یا «ارباب مگس‌ها» (Lord of the Flies) رمانی است از «ویلیام گلدینگ»، نویسنده انگلیسی و برنده جایزه نوبل ادبیات، که لزوم حاکمیت قانون در جوامع انسانی را به تصویر می‌کشد و عنوان خود را از شیطان بعل الذباب گرفته است.  در‌این داستان هواپیمای حامل بچه‌های یک مدرسه در نزدیکی جزیره‌ای متروکه سقوط می‌کند و آنها بدون سرپرست موظف به اداره خودشان می‌شوند. پس از مدت کوتاهی، گروه قانون گریز با توسل به اهرم‌های زر و زور و تزویر جمعیت را به سوی توحش می‌کشند. «خاطرات آن فرانک» اثر «آن فرانک»  این کتاب امروزه در فهرست آثار حافظه‌ جهانی یونسکو به ثبت رسیده است اما در زمان انتشار با مخالفت ۱۵ ناشر رو‌به‌رو شد. پدر آنه با هزینه شخصی کتاب را چاپ کرد و خیلی زود به یکی از پرفروش‌ترین کتاب‌های عصر خود بدل شد. البته متاسفانه ‌این کتاب از سوی طرفداران هولوکاست در حد وسیعی تحریف، چاپ و منتشر شد که ‌این نسخه تحریف شده هیچ سنخیتی با مطالب و خاطرات روزانه آن دخترک نوجوان از جنگ جهانی دوم نداشت و بعداً علاقمندان به اثر اصلی، انتقادات گسترده‌ای علیه تحریف و دستکاری ‌این اثر کردند و به انتشار نسخه اصلی در سطحی گسترده اقدام کردند.  «آنه فرانک» و خانواده‌اش در زمان جنگ جهانی دوم از دست نازی‌ها به مدت ۲۵ ماه در یک خانه زیرزمینی مخفی می‌شوند. او در ‌این مدت خاطرات خود را به صورت روزانه از‌ این دو سال و سختی‌های تعقیب و گریز خود و خانواده‌اش می‌نویسد. در نهایت مخفیگاهشان لو می‌رود و همه دستگیر می‌شوند. «اُتو فرانک» تنها بازمانده ‌این خانواده بود که پس از جنگ دفترچه خاطرات آنه را دست‌نخورده دریافت کرده بود و به یاد خانواده‌اش تصمیم به انتشار آن گرفت که در ابتدا بسیاری از ناشران آن را نپذیرفتند. تلاش‌های وی در نهایت منجر به چاپ آن در سال ۱۹۴۷ شد.‌این اثر از زبان اصلیش، یعنی هلندی ترجمه و برای اولین‌بار در سال ۱۹۵۲ با عنوان خاطرات یک دختر جوان به زبان انگلیسی چاپ شد.‌ این کتاب دربرگیرنده خاطرات زندگی وی از تاریخ ۱۲ ژوئن سال ۱۹۴۲ تا یکم آگوست ۱۹۴۴ است. ‌این اثر که به زبان‌های بسیاری ترجمه شده، یکی از پرخواننده‌ترین کتاب‌های جهان به‌شمار می‌آید و چندین نمایشنامه و فیلم براساس آن ساخته شده ‌است. ساختمانی که خانواده فرانک و چهار تن دیگر در حدود دو سال در اتاق‌های مخفی آن زندگی می‌کردند در ماه مه ۱۹۶۰ به موزه تبدیل شد. و یکی از پربازدید‌ترین موزه‌های آمستردام به‌شمار می‌آید. «کری» اثر «استیون کینگ»  «استیون کینگ» برای چاپ ‌این اثر که اولین رمانش محسوب می‌شد بسیار به در بسته برخورد و ناشران اثر و قلم عجیب، غریب، جدید و منفی او را نمی‌پذیرفتند. در اکثر مواقع چنین پاسخی را از ناشران دریافت می‌کرد: ”ما هیچ علاقه‌ای به انتشار داستان‌های علمی‌تخیلی که آرمان‌شهرهای منفی را به تصویر می‌کشند، نداریم.»  اما بالاخره پشتکارش جواب داد و کتابش چاپ شد و توانست در مدت زمان کوتاهی بیش از یک میلیون نسخه بفروشد. استفن کینگ یکی از پرطرفدارترین نویسندگان سال‌های اخیر در ژانر وحشت و فانتزی است. او که با رمان «کری» پا به دنیای نویسندگان گذاشت، در حال حاضر آثار درخشانی دارد که بیشتر آن‌ها در فهرست پرفروش‌ترین‌های نیویورک‌تایمز قرار گرفته‌اند و از روی بسیاری از آثارش فیلم‌ سینمایی و تلویزیونی همچون «مسیر سبز» (The Green Mile)، آن (It)، بی‌خوابی (Insomnia) و زیبای خفته (Sleeping Beauties)  ساخته ‌شده است.  خلاصه داستان کری داستان یک دختر دبیرستانی فوق‌العاده خجالتی و فاقد اعتماد به نفس با توانایی ذهنی تله کینتیک و یک مادر بد دهن است. نام‌این دختر، کری وایت است و قصد دارد به انتقام علیه همسالانی که در گذشته او را مورد آزار و اذیت قرار داده‌اند، ادامه دهد. اگر قصد دارید ژانر وحشت را عمیق‌تر درک کنید،‌ این کتاب بهترین انتخاب شما خواهد بود. «جاناتان مرغ دریایی»  اثر «ریچارد باخ»  باخ ۱۸ مرتبه با مخالفت ناشرانی رو‌به‌رو شد که می‌گفتند: ”کسی حاضر به خواندن کتابی درباره‌ یک مرغ دریایی نمی‌شود، سوژه ‌این کتاب احمقانه است! اما پس از انتشار کتاب، تنها در سال اول ۱ میلیون نسخه از آن به فروش رفت و «ریچارد باخ» را از یک خلبان سابق نیروی هوایی به یک نویسنده مشهور و خوش‌آوازه بدل کرد.  جاناتان مرغ دریایی (Jonathan Livingston Seagull) حکایتی است در قالب رمان کوتاه که ریچارد باخ آن را نوشته‌است. ‌این رمان در سال ۱۹۷۰ منتشر شد. ‌این داستان روایتگر یک مرغ نوروزی است که در باب زندگی و پرواز می‌آموزد.  ریچارد باخ‌ این کتاب را تحت یک سری داستان کوتاه نوشت که در اواخر دهه ۱۹۶۰ در مجله پرواز منتشر شد. نخستین بار در قالب کتاب در سال ۱۹۷۰ منتشر و تا پایان سال ۱۹۷۲ بیش از یک میلیون نسخه چاپ شد. ریدرز دایجست (Reader Digest) نسخه خلاصه را منتشر کرد و ‌این کتاب در صدر فهرست پرفروش‌های نیویورک تایمز قرار گرفت و به مدت ۳۷ هفته باقی ماند. در سال ۱۹۷۲ و ۱۹۷۳، ‌این کتاب در صدر فهرست هفتگی ناشران رمان‌های پرفروش در‌ایالات متحده قرار گرفت. در سال ۲۰۱۴‌ این کتاب دوباره با عنوان «جاناتان لیوینگستون مرغ دریایی: ویرایش کامل» منتشر شد که بخش چهارم ۱۷ صفحه‌ای را به داستان اضافه کرد. خلاصه داستان جاناتان مرغ دریایی، داستان جاناتان لیوینگستون است. مرغ دریایی که دلش می‌خواهد بتواند پرواز کردن را یاد بگیرد و آن را تجربه کند. جاناتان دوست ندارد روزهایش را مانند بقیه‌ مرغ‌های دریایی به خوردن و خوابیدن بگذراند. بنابراین شروع به انجام دادن تمرین‌هایی برای پرواز کردن می‌کند. دیگران از‌این رفتار او تعجب می‌کنند. او را از یادگرفتن پرواز نهی می‌کنند. پدر و مادرش هم نگران حال جاناتان هستند. در نهایت یک روز جمع بزرگی تشکیل می‌دهند و در آن جاناتان را از جمعشان طرد می‌کنند. هرچند ‌این رفتارها او را ناراحت می‌کند اما مایوس نمی‌شود و به تلاشش ادامه می‌دهد تا ‌اینکه ... . جاناتان مرغ دریایی کتابی است درباره‌ رهایی، پرواز و دل کندن از عادات و تلاش برای ساخت دنیایی بهتر. «دفتر خاطرات» نوشته «نیکولاس اسپارکس»  این داستان عاشقانه ۲۴ بار مورد مخالفت چاپ و انتشار از سوی ناشران قرار گرفت. سرانجام در سال ۱۹۹۶ به چاپ رسید و در اولین هفته در صدر فهرست پرفروش‌ترین و محبوب‌ترین کتاب‌های تخیلی نیویورک تایمز قرار گرفت. «دفترچه یا دفتر خاطرات» (The Notebook‎) رمانی عاشقانه از «نیکولاس اسپارکس» است که براساس داستانی واقعی نوشته شده است.‌ این کتاب بعدها مبنای اقتباسی سینمایی به همین نام قرار گرفت.  خلاصه داستان «دفترچه خاطرات»، رمان عاشقانه معاصر است که در دوران قبل و بعد از جنگ رخ می‌دهد. نوآ و آلی تابستان خوبی را با هم سپری می‌کنند اما خانوده آلی و واقعیت‌های اقتصادی و اجتماعی آن دوران، مانع از به هم رسیدن ‌این دو جوان می‌شود. اگرچه نوا تلاش می‌کند، پس از جدایی با آلی ارتباط داشته باشد، اما نامه‌هایش بی‌پاسخ می‌ماند. عاقبت نوآ در آخرین نامه‌اش به عشق جاودان و نامیرایش اعتراف می‌کند. نوآ به شمال سفر می‌کند تا شغلی مناسب پیدا کند و یاد و خاطره آلی را از یاد ببرد و عاقبت به جنگ می‌رود.  پس از خدمت به کشورش، به خانه بازمی‌گردد تا خانه‌ایی قدیمی ‌را بازسازی کند. مقاله‌ای در روزنامه در مورد تلاش‌های او برای ‌این کار، توجه آلی را جلب می‌کند و بعد از ۱۴ سال نزد او می‌رود. دو روزی را با هم می‌گذرانند و آلی تصمیم می‌گیرد بین دو مردی که دوست دارد انتخاب کند. ‌این داستان توسط شخصیتی متعلق به عصر حاضر روایت می‌شود که برای زنی که مبتلا به آلزایمر است، کتاب می‌خواند... «سرگذشت نارنیا» اثر «سی اس لوئیس»  نوشتن رمان «سرگذشت نارنیا» از سال ۱۹۴۹ تا ۱۹۵۴ برای نویسنده‌اش طول کشید. «سی اس لوئیس» ‌ایرلندی برای چاپ ‌این مجموعه رمان تخیلی  ۳۷ بار با مخالفت ناشران رو‌به رو شد تا‌ اینکه یک کارگزار ادبی به نام «جفری بلیس» به او کمک کرد تا کتابش را به چاپ برساند. تا امروز بیش از ۱۲۰ میلیون نسخه از ‌این کتاب به ۴۷ زبان زنده دنیا، ترجمه و به فروش رسیده است.  سرگذشت نارنیا (The Chronicles of Narnia) مجموعه‌ای از هفت رمان تخیلی نوشته «سی اس لوئیس» برای کودکان است. در ‌ایران بیشتر با نام «ماجراهای نارنیا» شناخته می‌شود. ‌این مجموعه به عنوان یک اثر کلاسیک در ادبیات کودک و شناخته‌ترین اثر نویسنده‌اش شناخته می‌شود.  خلاصه داستان «سرگذشت نارنیا» ماجرای کودکانی را نقل می‌کند که نقش اصلی را در تاریخچه دنیای نارنیا بازی می‌کنند. در هر کتاب از‌ این مجموعه (به جز اسب و آدمش) کودکانی از دنیای ما به صورت جادویی به نارنیا منتقل می‌شوند. جایی که از آن‌ها خواسته می‌شود تا به اصلان شیر کمک کنند تا از پس بحران در دنیای نارنیا برآید. نارنیا دنیایی است که در آن حیوانات سخن می‌گویند، جادو امری رایج نیست ولی جادو در بطن سرزمین وجود دارد و خوبی به جنگ با بدی می‌رود. داستان آفرینش نارنیا در روز نخست با آواز اصلان شیر و سخنگو شدن حیوانات با جادوی او در کتاب خواهرزاده جادوگر و داستان پایان آن در کتاب آخرین نبرد آمده ‌است... «هری پاتر و سنگ جادو» اثر «جِی کِی رولینگ»  بی شک «جِی کِی رولینگ» و «هری پاتر» مشهورترین نویسنده زنده و رمان معاصر جهان هستند. اما ‌این شهرت و محبوبیت راحت به دست نیامده است. خانم رولینگ ۱۲ بار قبل از چاپ کتاب رمان خود با مخالفت ناشران مواجه شد اما از پای ننشست. بد نیست بدانید چاپ اول‌این کتاب در شمارگان ۱۰۰۰ نسخه‌ای منتشر شد اما خیلی زود به یکی از پرفروش‌ترین کتاب‌های کودک و نوجوان دنیا و تاریخ بدل شد.  اصرار رولینگ بر چاپ کتابی که ده‌ها ناشر از انتشار آن روی گردان بودند، باعث میراثی شد که به ۷۵ زبان و به‌طور تقریبی در ۴۵۰ میلیون نسخه منتشر شد. کتاب‌های هری پاتر از پرفروش‌ترین کتاب‌های تاریخ بشر بوده‌اند. در سال ۲۰۰۷ فهرست ثروتمندان، ساندی تایمز میزان ثروت رولینگ را به ۴۵۴ میلیون پوند (۱٫۰۷ میلیارد دلار) تخمین زد. در همین سال به انتخاب مجله تایم، رولینگ پس از ولادیمیر پوتین به عنوان دومین شخص تأثیرگذار سال انتخاب شد.  «هری پاتر و سنگ جادو» (Harry Potter and the Philosopher's Stone) نخستین جلد از مجموعه کتاب‌های هری پاتر، نوشته نویسنده انگلیسی «جی کی رولینگ» است که به روایت زنده ماندن هری پاتر از حمله «لرد ولدمورت» و کشته شدن پدر و مادرش در آن حمله می‌پردازد.‌این کتاب در ۲۶ ژوئن ۱۹۹۷ توسط انتشارات بلومزبری در لندن انتشار یافت. سپس‌این کتاب در ۱ سپتامبر ۱۹۹۸ میلادی در ایالات متحده توسط انتشارات اسکلاستیک منتشر شد و به رکورد قابل توجهی از فروش دست یافت. در سال ۲۰۰۱ میلادی، فیلمی ‌به اقتباس از ‌این کتاب و با همین نام ساخته شد و مورد استقبال قرار گرفت. نخستین فیلم «هری پاتر» را «کریس کلمبوس» کارگردانی کرد و نقش هری پاتر را «دنیل ردکلیف» به همراه «اما واتسون» در نقش «هرمیون گرنجر» و «روپرت گرینت» در نقش «رون ویزلی» از دوستان هری پاتر‌ایفا کردند. هری پاتر و سنگ جادو، موفق به کسب جوایز ادبی کودک و نوجوان بسیاری شد و در اوت ۱۹۹۹ در فهرست پرفروش‌های نیویورک تایمز قرار گرفت و در سال‌های ۱۹۹۹ تا ۲۰۰۰ اکثر مواقع در ‌این جدول باقی ماند. ‌این کتاب به ۷۳ زبان دنیا، ترجمه شده و از برترین رمان‌های جهان به شمار می‌رود. با وجود استقبال فراوان از ‌این کتاب، بعضی از گروه‌های مذهبی، ‌این کتاب را مسبب ترویج افکار جادوگری دانستند و از پذیرش آن خودداری کردند. ولی بسیاری دیگر روحیه‌ مبارزه و‌ ایثارگری درون کتاب را تحسین کرده و آن را ستودند. خلاصه داستان هری پاتر، پسری ده ساله است که به همراه خانواده دورسلی، شامل عمو ورنون، خاله پتونیا و دادلی زندگی می‌کند. او زندگی مشقت‌باری دارد، زیرا مدام از سوی دورسلی‌ها اذیت می‌شود و آنها رفتار زننده‌ای با او دارند. عمو ورنون مدام او را در اتاقک زیر پله‌ها محبوس می‌کند و دادلی او را کتک می‌زند. زمانی که قرار است هری، به یک مدرسه‌ سطح پایین به نام استون وال برود از یک فرد ناشناس، نامه‌ مشکوکی به هری می‌رسد. قبل از‌ اینکه او بتواند نامه را بخواند، عمو ورنون نامه را می‌گیرد و بعد از خواندن آن‌را پاره می‌کند. بعد از‌ این اتفاق، صدها نامه‌ دیگر از جاهای مختلف به خانه سرازیر می‌شود. عمو ورنون نیز تمام نامه‌ها را معدوم می‌کند. دورسلی‌ها برای فرار از نامه‌ها از لندن خارج می‌شوند، تا مدتی را در یک کلبه‌ چوبی در وسط دریا سپری کنند. وقتی همه خواب هستند، و هری به تنهایی مشغول یادآوری تولد یازده سالگی‌اش است، یک مرد غول‌پیکر به نام روبیوس ‌هاگرید در را از جا می‌کند و همه را میخکوب می‌کند.‌ هاگرید تمام ماجرای زندگی هری را برایش تعریف می‌کند. او به هری اطلاع می‌دهد که فرد مشهوری است و در گذشته زمانی که لرد ولدمورت (یک جادوگر تبهکار و شیطانی) قصد کشتن او را داشت به شکلی معجزه‌آسا نجات یافت و خود ولدمورت تمام قدرتش را از دست داد و محو شد، در آن حمله والدین هری، جیمز و لیلی بدست ولدمورت کشته شدند.‌ هاگرید همچنین به او می‌گوید که یک جادوگر است و باید برای یادگیری فنون جادوگری به مدرسه علوم و فنون جادوگری‌هاگوارتز برود و...  انتهای پیام/",
    "label": "فرهنگ"
  },
  {
    "text": "عنوان: 2 روحانی و 43 فرمانده سپاه دوران دفاع مقدس در سومین «یادها و نام‌ها» تجلیل شدند\nخلاصه: سومین مراسم «یادها و نام‌ها» امروز چهارشنبه ۳۱ شهریور با تجلیل از آیت‌الله نمازی و حجت‌الاسلام محمدی‌عراقی به همراه 43 فرمانده سپاه در دوران دفاع مقدس بود.\nمتن: به گزارش گروه حماسه و مقاومت خبرگزاری فارس،‌ در چهل و یکمین سالگرد گرامیداشت هفته دفاع مقدس، سومین مراسم «یادها و نام‌ها» با حضور فرماندهان و پیشکسوتان دفاع مقدس در سالن خلیج‌فارس موزه انقلاب اسلامی و دفاع مقدس تهران توسط مرکز اسناد و تحقیقات دفاع مقدس، امروز چهارشنبه ۳۱ شهریور ماه برگزار شد. در این مراسم سردار حسین سلامی فرمانده کل سپاه پاسداران، سردار رحیم صفوی دستیار و مشاور عالی فرمانده معظم کل قوا، فرماندهان قرارگاه‌ها و لشکرهای سپاه در دوران دفاع مقدس و رئیس  پژوهشگاه شهید سپهبد سلیمانی، سردار علی‌محمد نائینی مشاور فرماندهی کل سپاه پاسداران و رئیس مرکز اسناد و تحقیقات دفاع مقدس، سردار بهمن کارگر رئیس بنیاد حفظ آثار و نشر ارزش‌های دفاع مقدس و آیت‌الله محمدی عراقی، آیت‌الله نمازی، حجت‌الاسلام حاجی صادقی نماینده ولی‌فقیه در سپاه حضور دارند. در ادامه این مراسم از ۴۵ نفر از فرماندهان راوی تاریخ شفاهی تجلیل به عمل آمد که اسامی آن‌ها به شرح ذیل است: ۱- آیت‌الله محمود محمدی عراقی نمایندگی ولی فقیه در سپاه در دوران دفاع مقدس ۲- آیت‌الله عبدالنبی نمازی فرمانده سپاه منطقه ۲ کشوری در دوران دفاع مقدس ۳- سردار سرتیپ پاسدار محمدباقر ذوالقدر فرمانده قرارگاه رمضان در دوران دفاع مقدس ۴- سردار سرتیپ پاسدار غلامرضا جعفری فرمانده لشکر ۱۷ علی ابن ابیطالب (ع) در دوران دفاع مقدس ۵- سردار سرتیپ پاسدار رضا سیف‌‏اللهی فرمانده منطقه ۲ اصفهان در دوران دفاع مقدس 6- سردار سرتیپ پاسدار محمدرضا نقدی فرمانده لشکر 9 بدر در دوران دفاع مقدس 7- سردار سرتیپ  پاسدار روح‌‌‏الله نوری فرمانده لشکر 57 حضرت ابوالفضل (ع) در دوران دفاع مقدس ۸- محمد ابراهیم سنجقی فرمانده قرارگاه حمزه سیدالشهدا (ع) در دوران دفاع مقدس ۹- سردار سرتیپ پاسدار اسماعیل احمدی مقدم جانشین قرارگاه حمزه سیدالشهدا (ع) در دوران دفاع مقدس ۱۰- سردار سرتیپ پاسدار غلامرضا جلالی فرمانده عملیات قرارگاه حمزه سیدالشهدا (ع) در دوران دفاع مقدس ۱۱- سردار سرتیپ پاسدار عبدالله محمودزاده مسؤول دفتر هماهنگی سپاه در دوران دفاع مقدس ۱۲- سردار سرتیپ پاسدار نعمان غلامی  رئیس ستاد لشکر ۱۱ امیرالمؤمنین (ع) در دوران دفاع مقدس ۱۳- سردارسرتیپ پاسدار علیرضا تمیزی فرمانده سپاه کردستان در دوران دفاع مقدس ۱۴- سردار سرتیپ پاسدار ابوالقاسم شکری جانشین معاونت نیروی انسای نیروی زمینی سپاه در دوران دفاع مقدس ۱۵- سردار سرتیپ دوم پاسدار  عبدالله عراقی فرمانده تیپ از لشکر ۳۱ عاشورا در دوران دفاع مقدس ۱۶- حجت‌الاسلام والمسلمین نورالدین حیدری مسؤول نمایندگی قرارگاه حمزه سیدالشهدا (ع) در دوران دفاع مقدس ۱۷- سردار سرتیپ پاسدار محمدحسین سپهر فرمانده واحد بسیج منطقه هفت سپاه در دوران دفاع مقدس ۱۸- سردار سرتیپ پاسدار عبدالحمید مهرداد مسؤول واحد مهندسی قرارگاه خاتم الانبیاء(ص) در دوران دفاع مقدس ۱۹- سردار سرتیپ دوم پاسدار مرتضی کشکولی جانشین لشکر ۵۷ حضرت ابوالفضل (ع) در دوران دفاع مقدس ۲۰- سردار سرتیپ دوم پاسدار عباس علی‌‏آبادی مسؤول واحد مهندسی قرارگاه نوح در دوران دفاع مقدس ۲۱- سردار سرتیپ دوم پاسدار رسول یاحی مسؤول یگان دریایی سپاه در دوران دفاع مقدس ۲۲- سردار سرتیپ دوم پاسدار مصطفی مولوی جانشین فرماندهی لشکر ۳۱ عاشورا در دوران دفاع مقدس ۲۳- سردار سرتیپ پاسدار امیرعلی امیری مسؤول واحد آموزش قرارگاه خاتم الانبیاء (ص) در دوران دفاع مقدس ۲۴- سردار سرتیپ پاسدار عیوض حیدرپور مسؤول واحد بهداری در دوران دفاع مقدس ۲۵- سردار سرتیپ پاسدار محمدکاظم میرحسینی فرمانده تیپ ۱۸ الغدیر در دوران دفاع مقدس ۲۶- سردار سرتیپ دوم پاسدار ناصر سعیدی مسؤول واحدتعاون در دوران دفاع مقدس ۲۷- سردار سرتیپ پاسدار سیدابوالقاسم طباطبایی فرمانده تیپ لشکر ۸ نجف در دوران دفاع مقدس ۲۸- سردار سرتیپ دوم پاسدار کلام‏الله خلخالی فرمانده یگان پدافند هوایی سپاه در دوران دفاع مقدس ۲۹- سردار سرتپ دوم پاسدار منصور عزتی فرمانده تیپ از لشکر ۳۱ عاشورا در دوران دفاع مقدس ۳۰- سردار سرتیپ دوم پاسدار مهدی مهدوی‌‏نژاد فرمانده تیپ ۱۲ قائم (عج) در دوران دفاع مقدس ۳۱- سردار سرتیپ دوم پاسدار عبدالحسین شاه‏‌حسینی مسؤول واحد اطلاعات قرارگاه نجف در دوران دفاع مقدس ۳۲- سردار سرتیپ دوم پاسدار عوض شهابی‌‏فر مسؤول طرح و عملیات تیپ ۴۸ فتح در دوران دفاع مقدس ۳۳- سردار سرتیپ دوم پاسدار احمد ربیعی مسؤول عملیات سپاه یازدهم کردستان در دوران دفاع مقدس ۳۴- سردار سرتیپ دوم پاسدار علی محمد نظری فرمانده گردان از لشکر ۵۷ حضرت ابوالفضل(ع) در دوران دفاع مقدس ۳۵- سرتیپ دوم پاسدار سیدمجتبی ابطحی مسؤول واحد تبلیغات لشکر ۸ نجف در دوران دفاع مقدس ۳۶- سردار سرتیپ دوم پاسدار محمدرضا توحیدنیا رئیس ستاد لشکر ۱۷ علی ابن ابیطالب (ع) در دوران دفاع مقدس ۳۷- سردار سرتیپ دوم پاسدار حسن پلارک مسؤول لجستیک لشکر ۴۱ ثارالله( ع) در دوران دفاع مقدس ۳۸- سردار سرتیپ دوم پاسدار علی صدری ارحامی مسؤول واحد بهداری قرارگاه حمزه سیدالشهدا (ع) در دوران دفاع مقدس ۳۹- سردار سرتیپ دوم پاسدار سیدضیاءالدین حزنی مسؤول واحد پشتیبانی لشکر ۱۶ قدس در دوران دفاع مقدس ۴۰- رضا احمدی میانجی مسؤول واحد مهندسی قرارگاه نوح در دوران دفاع مقدس ۴۱- عباسعلی کردمیهن مسؤول تخریب قرارگاه خاتم در دوران دفاع مقدس ۴۲- علی ولی‎زاده مسؤول واحد تخریب قرارگاه کربلا در دوران دفاع مقدس ۴۳-  حسن ابولقاسمی مسؤول واحد مخابرات لشکر ۱۷ علی ابن ابیطالب (ع) در دوران دفاع مقدس ۴۴- محمد طاهری فرمانده تیپ از لشکر ۸ نجف در دوران دفاع مقدس ۴۵- عبدالحسین پوربشاش مسؤول واحد بهداری قرارگاه نجف در دوران دفاع مقدس انتهای پیام/",
    "label": "فرهنگ"
  },
  {
    "text": "عنوان: تماشای فینال جام قهرمانان بازی‌های ویدئویی ایران در سینما\nخلاصه: تماشای مسابقه ورزشی در سینما اتفاق عجیب و بی‌سابقه‌‌ای نیست و اولین بار برای جام جهانی 2018 روسیه بود که پخش مستقیم بازی‌های ایران در جام جهانی روی پرده بزرگ سینماها آمد، حالا باز هم قرار است این تجربه پرهیجان و دوست‌داشتنی تکرار شود. اما این بار برای طرفداران و تماشاگران مسابقات ورزش‌های الکترونیک و آن هم در پردیس سینما ملت؛ اتفاقی که برای اولین بار شاهدآن خواهیم بود.\nمتن: به گزارش خبرگزاری فارس به نقل از روابط عمومی بنیاد ملی بازی‌های رایانه‌ای، ششمین دوره جام قهرمانان بازی‌های ویدئویی ایران که با همکاری بنیاد و آپارات گیم از ابتدای خرداد ماه با برگزاری مسابقات مرحله مقدماتی کار خود را در چهار رشته کلش رویال، FIFA21 PS4 و فوتبالیست  بزن بهادر با حضور نزدیک به 1000 شرکت‌کننده آغاز کرد، پس از 7 روز رقابت آنلاین بازیکنان با یکدیگر از طریق پلتفرم بازیکو، با معرفی نفرات راه یافته به مرحله نیمه نهایی پایان یافت. براساس برنامه‎ ریزی انجام شده دور نهایی این مسابقات با حضور تماشاگران در سالن سینما پردیس ملت برگزار خواهد شد. تا آنها از نزدیک شاهد رقابت 8 نفر راه یافته به مرحله نیمه‌نهایی این مسابقات از هر رشته باشند. مرحله نیمه نهایی و فینال این مسابقات روزهای20 و 21 خرداد در پردیس سینما ملت برگزار می‌شود تا در نهایت سه نفر برتر هر رشته انتخاب شوند. علاوه برآن قرار است یک مسابقه جذاب هم بین قهرمانان ایران و قهرمانان جهان در رشته فیفا ۲۱ برگزار شود که تماشای این مسابقه هم حتما جذابیت‌ها و هیجان خاص خود را دارد. علاقه‌مندان برای تماشای این رقابت‌ها می‌تواتند از طریق وب‌سایت سینماتیکت اقدام به خرید بلیط کنند. گفتنی است با توجه به شرایط کرونا و لزوم رعایت پروتکل‌های بهداشتی ظرفیت محدودی برای فروش بلیط و حضور تماشاگران در سالن در نظر گرفته شده است. لازم به ذکر است که مسابقات نیمه نهایی روز پنج شنبه 20 خرداد از ساعت 11 تا 21، مسابقات بین‌المللی فیفا روز جمعه 21 خرداد از ساعت 11 تا 16 و مراسم اختتامیه و اهدای جوایز منتخبان نیز از ساعت 19 تا 21 روز جمعه برگزار خواهد شد. انتهای پیام/",
    "label": "تفریح و نشاط"
  },
  {
    "text": "عنوان: ورود نخستین تور گردشگران فرانسوی به ایران\nخلاصه: بامدادامروز نخستین تور گردشگران فرانسوی پس از لغو ممنوعیت صدور روادید وارد کشور شدند.\nمتن: به گزارش خبرگزاری فارس، با لغو ممنوعیت صدور روادید و باز شدن مرزهای کشور به روی گردشگران خارجی، پس از ورود فم‌توری از کشور روسیه، گردشگرانی از کشور فرانسه و در قالب گروهی ۹ نفره از فرودگاه امام خمینی وارد خاک ایران شدند. با برنامه‌ریزی‌های صورت‌گرفته، تور فرانسوی طی ۱۵ روز اقامت خود در ایران از مراکز و جاذبه‌های توریستی تهران، همدان، کرمانشاه، اهواز، شیراز، یزد و اصفهان بازدید می‌کنند. بر اساس تأکید معاونت گردشگری وزارت میراث‌فرهنگی، گردشگری و صنایع‌دستی این تور منطبق با دستورالعمل «نحوه حضور گردشگران خارجی در شرایط کرونا» در شرایطی ایمن و با رعایت کامل پروتکل‌های بهداشتی برگزار می‌شود. انتهای پیام/",
    "label": "تفریح و نشاط"
  },
  {
    "text": "عنوان: لیگ ووشو| دانشگاه آزاد اسلامی قهرمان شد\nخلاصه: تیم ووشو دانشگاه آزاد با کناره گیری تیم پاس ناجا قهرمان لیگ شد.\nمتن: به گزارش خبرنگار ورزشی خبرگزاری فارس، در حالی که قرار بود امروز دوشنبه ۱۳ بهمن ماه راس ساعت ۱۴ فینال لیگ برتر در آکادمی ملی ووشو برگزار شود، تیم پاس ناجا به جهت اعتراض به قضاوت‌های داوران در بخش تالو، محل مسابقات را ترک کرد و در دیدارهای ساندا حاضر نشد. بدین ترتیب تیم دانشگاه آزاد اسلامی قهرمان این دوره شد. مقاومت بسیج در رده سوم قرار گرفت و بیمه حکمت ارتش چهارم شد. انتهای  پیام/",
    "label": "ورزشی"
  },
  {
    "text": "عنوان: کشتی قهرمانی آسیا| مدال برنز کاویانی‌نژاد\nخلاصه: کشتی‌گیر وزن ۷۲ کیلوگرم کشورمان در مسابقات قهرمانی آسیا به مدال برنز رسید.\nمتن: به گزارش خبرگزاری فارس، در دومین روز از مسابقات کشتی فرنگی قهرمانی آسیا، امین کاویانی نژاد در دیدار رده‌بندی به رقابت پرداخت. در وزن 72 کیلوگرم امین کاویانی نژاد پس از استراحت در دور اول در دور دوم مقابل آزات سادیکوف از قزاقستان با نتیجه 8 بر 6 به پیروزی دست یافت. وی در دور بعد و در مرحله نیمه نهایی مقابل روسلان تساریف قهرمان آسیا از قرقیزستان با نتیجه 3 بر یک مغلوب شد و به دیدار رده بندی رفت. وی در این دیدار با محمود بخشیلوف از ازبکستان رقابت کرد و با نتیجه ۲ بر یک پیروز شد و مدال برنز گرفت. انتهای پیام/",
    "label": "ورزشی"
  },
  {
    "text": "عنوان: نوروز 1400، بازی ایرانی نصب کنید و جایزه ببرید\nخلاصه: فروردین 1400 نوید یک رویداد خوب و هیجان‌انگیز برای بازی‌سازان ایرانی و کاربران موبایل و تبلت را همراه خود خواهد آورد.\nمتن: به گزارش خبرگزاری فارس به نقل از اداره ارتباطات و امور بین‌الملل بنیاد ملی بازی‌های رایانه‌ای، پویش نوروزی «بازینو» با شعار «سال نو، بازی نو» برای نخستین بار توسط بنیاد ملی بازی‌های رایانه‌ای همزمان با ایام نوروز سال 1400 آغاز می‌شود و تا 20 فروردین ادامه دارد. سید محمدعلی سیدحسینی معاون حمایت بنیاد در آیین رونمایی رسمی از پویش نوروزی بازینوگفت: بنیاد از مدت ها پیش برنامه‌ریزی برگزاری حضوری نمایشگاه بازی تهران را که پیش از این نیز برگزار شده بود و منافع زیادی را نصیب خانواده‌ها و فعالان اکوسیستم صنعت بازی کشور کرده بود، انجام داد اما به دلیل شیوع کرونا لغو شد. در نهایت تصمیم گرفتیم تا ایده برگزاری یک پویش نوروزی را فعلا جایگزین این نمایشگاه کنیم. وی تصریح کرد: این پویش با هدف جذب کاربر برای بازی‌های موبایلی مناسب ایرانی در ایام تعطیلات نوروز 1400 طراحی شده است. با توجه به اینکه شرایط کرونایی و لزوم پرهیز از دید و بازدید و سفرهای نوروزی براساس دستورالعمل‌های ستاد ملی مبارزه با کرونا مانند نوروز 1399 همچنان ادامه دارد و خیلی از خانواده‌ها تعطیلات نوروز را در خانه سپری می‌کنند، از این جهت بازی گزینه بسیار خوبی برای پرکردن اوقات فراغت خانواده‌ها در این ایام خواهد بود. سیدحسینی افزود: حمایت از بازی‌سازان ایرانی و کمک به رونق کسب وکار آنها با جذب کاربر از طریق تبلیغات میان برنامه‌ای، میان ویدئویی و شبکه‌های اجتماعی رویکرد دیگر ما در طراحی این پویش است تا در سال جدید به استقبال تقویت حوزه تولید در صنعت بازی کشور برویم. براساس فراخوانی که برای حضور بازی‌سازان در این پویش اعلام کردیم 68 بازی‌ساز موبایلی درخواست حضور خود را ثبت کردند که طبق معیارهای ارزیابی 25 بازی انتخاب شدند. وی ادامه داد: در این میان 17 بازی در بخش اصلی و 8 بازی در بخش تازه واردها  قرار گرفتند. این 8 بازی جزء بازی‌های تازه منتشر شده در بهمن و اسفند سال 1399 هستند و حضور در این پویش به جذب کاربر برای این بازی‌ها کمک خواهد کرد.  معاون حمایت بنیاد همچنین گفت: تنوع در محتوا و ژانر بازی‌ها، حضور استودیوهای متعدد، امکان حضور بازی‌های کمتر دیده شده و در نظر گرفتن امتیاز کاربران در بخش اصلی از اولویت‌های ما برای انتخاب بازی‌های این پویش بوده است. وی با اشاره به تنوع در ژانر بازی‌های پویش بازینو تصریح کرد: بازی‌هایی از ژانرهای ورزشی، خانوادگی، استراتژی، کلماتی، پازل و اکشن در این پویش حضور دارند تا سلایق مختلف اقشار مختلف در سنین متفاوت را برای انتخاب بازی پوشش دهند. سیدحسینی در خصوص جوایز در نظرگرفته شده برای کاربرانی که اقدام به نصب این بازی‌ها می‌کنند نیز گفت: جوایز ارزنده‌ای برای ترغیب کاربران به نصب این بازی‌ها در نظر گرفته شده است. PS5، چند دستگاه از جدیدترین مدل گوشی‌های هوشمند، اینترنت پرسرعت یک‌ساله و تخفیف‌ها و شارژ اضافی امتیاز بازی‌های حاضر در کمپین از جوایزی است که به کاربران شرکت‌کننده در این پویش اهداء می‌شود. وی تصریح کرد: سایت پویش بازینو با عنوان «bazino1400.ir» کار خود را چند روز قبل از شروع پویش آغاز می‌کند و کاربران از طریق این سایت می‌توانند به بازی‌های این پویش دسترسی داشته باشند و آنها را روی گوشی تلفن همراه یا تبلت خود نصب کنند. همچنین کاربران می‌توانند از طریق هشتگ #بازینو و#بازینو۱۴۰۰ در رسانه‌های اجتماعی در قرعه‌کشی جوایز روزانه و هفتگی که از طریق صفحه اینستاگرام Bazinofficial انجام می‌شود، شرکت کنند. سید حسینی گفت: کاربران برای شرکت در قرعه‌کشی جوایز نصب، باید حتما یک بار در سایت اقدام به ثبت‌نام کنند. ضمن اینکه می‌توانند از طریق اطلاع‌رسانی‌های انجام شده در صفحه اینستاگرام بازینو در جریان روند شرکت در مسابقات و نحوه قرعه‌کشی برای دریافت جوایز آن قرار بگیرند. همچنین نتایج قرعه‌کشی و معرفی برندگان از طریق این صفحه نیز اعلام می‌شود. معاون حمایت بنیاد با اشاره به همکارانی که در برگزاری این پویش با بنیاد مشارکت داشتند، گفت: آژانس تبلیغاتی تپسل همکار اصلی بنیاد در برگزاری این پویش بوده و حمایت ویژه‌ای را از بازی‌سازان ایرانی حاضر در این پویش انجام داده است. آسیاتک، کافه بازار، سازمان فناوری اطلاعات، متریکس و مدیا اد نیز از حامیان دیگر این پویش محسوب می‌شوند. همچنین بخش‌های مختلف بنیاد ملی بازی‌های رایانه‌ای از جمله همگرا، دایرک، انستیتو ملی بازی‌سازی و اسرا کمک شایان توجهی جهت برگزاری بهتر این پویش انجام داده‌اند. انتهای پیام/",
    "label": "تفریح و نشاط"
  },
  {
    "text": "عنوان: رونمایی از ایران چک 100 هزار تومانی+عکس و فیلم\nخلاصه: بانک مرکزی اعلام کرد: نسل جدید ایران چک 100 هزار تومانی با هدف افزایش امنیت و تسهیل مبادلات منتشر و به زودی توزیع می‌شود.\nمتن: علی میرزایی؛ به گزارش خبرگزاری فارس به نقل از روابط عمومی بانک مرکزی، انتشار ایران چک 100 هزار تومانی جدید با تصویر میدان گازی پارس جنوبی در پشت اسکناس و با بهره‌گیری از فناوری‌‌های نوین و پیچیده چاپ اسناد امنیتی انجام گرفته است که امکان جعل را به میزان بسیار قابل توجهی کاهش می‌دهد. طراحی خطی، چاپ برجسته، واترمارک، نخ امنیتی با قابلیت تغییر رنگ و ... مختصات و ویژگی‌های منحصر به فرد ایران‌چک جدید است.   کاغذ ایران‌چک یک میلیون ریالی بازتاب نور ماوراء بنفش را منعکس نمی‌کند و در سطح کاغذ از الیاف فلورسنتی نامرئی استفاده شده که زیر نور ماوراء بنفش در چهار رنگ قابل مشاهده است. بخش هایی از طرح و شماره سریال‌ها با استفاده از مرکب فلورسنتی چاپ شده که زیر نور ماوراء بنفش به رنگ‌های سبز و طلایی مایل به زرد قابل مشاهده است. مشخصات و ویژگی های نسل جدید ایران چک 100 هزار تومانی به شرح زیر است: طراحی خطی: طراحی تمام ایران‌چک‌ها به صورت خطی و با استفاده از نرم‌افزارهای امنیتی انجام گرفته است و هر خط، حامل اطلاعات مربوط به رنگ خود می‌باشد. در صورتی که در نمونه‌های جعلی، خطوط از ترکیب نقاط رنگی تشکیل شده‌اند و به راحتی به‌وسیله ذره بین قابل تشخیص هستند. طراحی خطی سه بعدی (متالین): طراحی ویژه‌ای که در آن نقشه ها به صورت برجسته به نظر می‌آیند. طرح مکمل: این طرح در بعضی از ایران چک‌ها به صورت تصویری با عدد ارزشی ایران‌چک به صورت ناقص در دو روی ایران‌چک چاپ می‌شود که در مقابل نور همدیگر را تکمیل و طرح واحدی تشکیل می‌دهند. چاپ برجسته: این چاپ به آسانی با انگشتان دست، قابل لمس و شناسایی است. چاپ با مرکب متغیر رنگی: در پشت ایران چک عدد ۱۰۰ با استفاده از مرکب پیشرفته‌ای که قابلیت تغییر رنگ دارد چاپ شده است و در صورت حرکت و تغییر زاویه ایران چک، تغییر رنگ عدد 100 از طلایی به سبز به راحتی قابل مشاهده و رویت می باشد. ریزنوشته (میکروپرینت): نوشته‌های بسیار ریز که با ابزار بزرگنمایی قابل مشاهده است و تنها به وسیله دستگاه‌های چاپ امنیتی چاپ می‌شوند. واترمارک: تصویر سه بعدی بخشی از کاخ تچر (تخت جمشید) و عدد ۱۰۰ به صورت روشن (الکتروتایپ) در خمیر کاغذ قرار گرفته و در مقابل نور قابل رویت است. نخ امنیتی پنجره‌ای با رنگ متغیر: این نخ به شکلی درون کاغذ قرار گرفته است که قسمتی از آن نمایان و قسمتی دیگر در بطن کاغذ مخفی می‌باشد و با قرار دادن ایران‌چک در مقابل نور تمام نخ دیده می‌شود. این نخ امنیتی دارای پوشش رنگی ویژه‌ای است که با تغییر زاویه ایران‌چک، رنگ آن از طلایی به سبز تغییر می‌کند. همچنین بر روی نرخ عبارت لاتین IR IRAN و تصویر نقشه ایران درج شده است. چاپ با مرکب درخشان: در چاپ قسمتی از طرح پشت ایران چک از مرکبی درخشان استفاده شده است که در حالت عادی به راحتی قابل رویت نیست اما با حرکت و تغییر زاویه ایران‌چک، تلألو و درخشندگی این مرکب به وضوح نمایان خواهد شد. مرکب فلورسنت: نوعی مرکب که در چاپ افست بخش‌هایی از زمینه به کار گرفته است. این مرکب با تابش نور ماوراء بنفش، بازتاب نور شدید دارد و به رنگ طلایی مایل به زرد تغییر می‌کند. شماره سریال: چاپ شماره سریال‌ها با استفاده از مرکب قرمز و آبی فلورسنت انجام شده که تحت تابش نور ماوراء بنفش، به رنگ‌های طلایی مایل به زرد و سبز تغییر رنگ می‌دهند. انتهای پیام/ب",
    "label": "اقتصادی"
  },
  {
    "text": "عنوان: سوت‌زنی| زیاده‌خواهی برخی شرکت‌های واردکننده کامیون از رانندگان/ 500 کامیون وارداتی در گمرک خاک می‌خورد\nخلاصه: در حالی که به گفته معاون فنی گمرک 500 کامیون وراداتی در گمرک معطل مانده و ترخیص نشده‌اند و برخی شرکت‌های واردکننده با کلاهبرداری و زیاده‌خواهی مبالغ زیادی از رانندگان دریافت کرده‌اند، اما هنوز کامیون‌ها به دست آنها نرسیده است.\nمتن: به گزارش خبرنگار گروه اقتصادی خبرگزاری فارس، برخی از رانندگان متقاضی طرح اسقاط کامیون‌های فرسوده با «سامانه سوت‌زنی» خبرگزاری فارس تماس گرفته و این گونه عنوان کردند که با وجود آنکه از سال گذشته بیش از 2 میلیارد و 260 میلیون تومان به شرکت‌های خصوصی واردکننده کامیون خارجی پول داده‌اند و کامیون‌های قدیمی خود را اسقاط کرده‌اند، اما هنوز کامیون جدید به دست آنها نرسیده است. آنها اعلام کردند کامیون‌های وارداتی توسط شرکت‌های خارجی وارد کشور شده و عمدتا در گمرک غرب تهران و شهریار معطل مانده و زیر باد و باران در حال پوسیدن است، اما این کامیون‌ها را به دلیل زیاده خواهی شرکت وارد کننده و درخواست 700 میلیون تومان برای ترخیص هرکامیون و عدم توان رانندگان، هنوز خودروهای کار را ترخیص نمی‌کنند. آنها این نکته را هم گفتند که در جلسه‌ای که با مهرداد جمال ارونقی داشتند، معاون فنی گمرک اعلام کرده هزینه ترخیص هر کامیون خارجی 200 میلیون تومان است، در حالی شرکت‌های واردکننده از این متقاضیان مبلغی بین 700 میلیون تومان طلب می‌کند و برخی شرکت‌ها تا 950 میلیون تومان خواسته‌اند تا یک دستگاه کامیون را از گمرک ترخیص کنند. در این زمینه رانندگان در تماس با سامانه سوت زنی اعلام کردند که اول قرار بود، این کامیون‌ها توسط شرکت‌های واردکننده به نرخ 52 هزار یورو وارد شود که آن را برای ما به نرخ 70 هزار یورو حساب کردند و الان که بعد از یک سال این کامیون‌ها را وارد کشور کرده و در گمرک مانده است، برای ترخیص این کامیون‌ها به جای 200 میلیون تومان مبلغ 700 میلیون تومان طلب می‌کنند، در حالی که ما حدود یک سال است کامیون نداریم در نتیجه کار و درآمدی هم نداریم و تمام دارایی و وام‌های گرفته شده را به این شرکت‌ها داده‌ایم. این متقاضیان که نمی‌خواستند نامشان در خبر آورده شود، گفتند: هر کدام از ما رانندگان دو میلیارد و 260 میلیون تومان به شرکت واردکننده داده‌ایم که از این مبلغ یک میلیارد و 200 میلیون تومان وام بوده که از سازمان حمل و نقل و راهداری دریافت کرده‌ایم و کامیون فرسوده خود را اسقاط کرده‌ایم و الان حدود 10 ماه است که بیکاریم و حالا برای ترخیص کامیون از گمرک که به گفته آقای ارونقی معاون فنی گمرک که فقط 250 میلیون تومان هزینه برای ترخیص می‌خواهد، ما حاضریم 100 میلیون تومان هم برای شرکت بدهیم و جمعا 350 میلیون تومان بشود، اما شرکت واردکننده با زیاده‌خواهی از ما 700 میلیون تومان طلب می‌کند. وی گفت: شرکت آ.س.ک 700 میلیون تومان برای ترخیص هر کامیون از ما می‌خواهد، برخی شرکت‌های دیگر از همکاران ما 600 میلیون تومان، برخی 750 میلیون تومان و برخی تا 950 میلیون تومان می‌گیرند تا کامیون فقط از گمرک ترخیص شود. این راننده افزود: ما برای رسیدن به این کامیون وارداتی هرچه داشته‌ایم فروخته‌ایم، حتی مسکن مهر خود را فروش گذاشته‌ایم، اما متأسفانه شرکت‌های واردکننده زیاده خواه هستند و توجهی به بیکاری ما ندارند. وی گفت: رئیس جمهور و دادستانی بارها اعلام کرده‌اند گمرک برای ترخیص کالاهای واسطه‌ای و سرمایه‌ای کمک می‌کند، اما شرکت‌های واردکننده که خصوصی هستند، رحمی ندارند. یکی دیگر از کامیون‌داران هم گفت: از اسفند سال گذشته درگیر این کامیون‌ها هستیم با وجود آنکه 2 میلیارد و 260 میلیون تومان پول داده‌ایم، شرکت واردکننده در مرداد ماه قرارداد جدیدی با ما منعقد کرده و می‌گوید بابت ترخیص هر کامیون باید 700 میلیون تومان بدهید. در حالی که هزینه ترخیص فقط 200 میلیون تومان است و اگر دستمزد شرکت صد میلیون تومان هم باشد، ما حاضریم 300 میلیون بدهیم، اما آنها متأسفانه زیاده‌خواه هستند. به گزارش فارس، مهرداد جمال ارونقی امروز در نشست خبری در پاسخ به سؤال خبرنگار ما در مورد کامیون‌های رسوبی در گمرکات نیز عنوان کرد: بررسی‌های اولیه نشان می‌دهد 6 هزار دستگاه کامیون زیر سه سال ساخت وارد گمرکات شد. جلسات متعددی برگزار و دستگاه‌ها مقاومت زیادی داشتند. مشکلات احصا شد و آخرین دستور این بود که ظرف یک ماه شرکت‌ها نسبت به ترخیص اقدام کنند که هنوز 500 کامیون ترخیص نشده‌اند و مشکل خاصی برای ترخیص ندارند. به گفته ارونقی، مجددا دادستانی بررسی کرد و هشدار داده شده که اگر ترخیص نشوند، ظرف روزهای آتی برخورد قضایی با شرکت‌های واردکننده و کلاهبرداری که مبالغ زیادی از رانندگان دریافت کرده‌اند، صورت می‌گیرد. علی رغم این تاکید و دستور دادستانی آنها مصوبات را اجرا نمی‌کنند که از روزهای آینده اقدامات خوبی در این زمینه صورت خواهد گرفت. انتهای پیام/ب",
    "label": "اقتصادی"
  }
]